<TEI xmlns="http://www.tei-c.org/ns/1.0" xmlns:py="http://codespeak.net/lxml/objectify/pytype" py:pytype="TREE"><text><body><div xml:lang="lat" type="edition" n="urn:cts:latinLit:stoa0255.stoa010.perseus-lat2"><div type="textpart" n="1" subtype="book"><div type="textpart" n="1" subtype="chapter"><div type="textpart" n="1" subtype="section"><p>  Exegisti a me. Novate, ut scriberem quemadmodum posset ira leniri, nec immerito mihi videris
hunc praecipue affectum pertimuisse maxime ex omnibus taetrum ac rabidum. Ceteris enim aliquid quieti
placidique inest, hic totus concitatus et in impetu
doloris est, armorum sanguinis suppliciorum minime
humana furens cupiditate, dum alteri noceat sui neglegens, in ipsa irruens tela et ultionis secum ultorem
 tracturae avidus.
</p></div><div type="textpart" n="2" subtype="section"><p> Quidam itaque e sapientibus viris
iram dixerunt brevem insaniam; aeque enim impotens
sui est, decoris oblita, necessitudinum immemor, in
quod coepit pertinax et intenta, rationi consiliisque
praeclusa, vanis agitata causis, ad dispectum aequi
verique inhabilis, ruinis simillima, quae super id quod
 oppressere franguntur.
</p></div><div type="textpart" n="3" subtype="section"><p> Ut scias autem non esse sanos
quos ira possedit, ipsum illorum habitum intuere ;
nam ut furentium certa indicia sunt audax et minax

<pb n="p.108"/>
vultus, tristis frons, torva facies, citatus gradus,
inquietae manus, color versus, crebra et vehementius
acta suspiria, ita irascentium eadem signa sunt :
</p></div><div type="textpart" n="4" subtype="section"><p> flagrant ac micant oculi, multus ore toto rubor exaestuante ab imis praecordiis sanguine, labra quatiuntur, dentes comprimuntur, horrent ac surriguntur
capilli, spiritus coactus ac stridens, articulorum se
ipsos torquentium sonus, gemitus mugitusque et
parum explanatis vocibus sermo praeruptus et conplosae saepius manus et pulsata humus pedibus et
totum concitum corpus" magnasque irae minas agens,"
foeda visu et horrenda facies depravantium se atque
 intumescentium
</p></div><div type="textpart" n="5" subtype="section"><p>—nescias utrum magis detestabile
vitium sit an deforme. Cetera licet abscondere et
in abdito alere ; ira se profert et in faciem exit,
quantoque maior, hoc effervescit manifestius. Non
vides ut omnium animalium, simul ad nocendum
insurrexerunt, praecurrant notae ac tota corpora
solitum quietumque egrediantur habitum et feritatem
 suam exasperent ?
</p></div><div type="textpart" n="6" subtype="section"><p> Spumant apris ora, dentes acuuntur attritu, taurorum cornua iactantur in vacuum
et harena pulsu pedum spargitur, leones fremunt,
inflantur irritatis colla serpentibus, rabidarum canum
tristis aspectus est. Nullum est animal tam horrendum tam perniciosumque natura, ut non appareat in
 illo, simul ira invasit, novae feritatis accessio.
</p></div><div type="textpart" n="7" subtype="section"><p> Nec
ignoro ceteros quoque affectus vix occultari, libidinem
metumque et audaciam dare sui signa et posse
praenosci ; neque enim ulla vehementior intrat

<pb n="p.110"/>
concitatio, quae nihil moveat in vultu. Quid ergo
interest ? Quod alii affectus apparent, hic eminet.
</p></div></div><div type="textpart" n="2" subtype="chapter"><div type="textpart" n="1" subtype="section"><p>  Iam vero si effectus eius damnaque intueri velis,
nulla pestis humano generi pluris stetit. Videbis
caedes ac venena et reorum mutuas sordes et urbium
clades et totarum exitia gentium et principum sub
civili hasta capita venalia et subiectas tectis faces nec
intra moenia coercitos ignes sed ingentia spatia regionum hostili flamma relucentia.
</p></div><div type="textpart" n="2" subtype="section"><p> Aspice nobilissimarum
civitatum fundamenta vix notabili a ; has ira deiecit.
Aspice solitudines per multa milia sine habitatore
desertas ; has ira exhausit. Aspice tot memoriae
proditos duces mali exempla fati ; alium ira in cubili
suo confodit, alium intra sacra mensae iura percussit,
alium intra leges celebrisque spectaculum fori lancinavit, alium filii parricidio dare sanguinem iussit,
alium servili manu regalem aperire iugulum, alium
 in cruce membra distendere.
</p></div><div type="textpart" n="3" subtype="section"><p> Et adhuc singulorum
supplicia narro ; quid, si tibi libuerit relictis in quos
ira viritim exarsit aspicere caesas gladio contiones et
plebem immisso milite contrucidatam et in perniciem
promiscuam totos populos capitis damnatos <gap reason="omitted"/> 
                        <note> damnatos restored by Madvig, after which a leaf or
	more of tlte us. has been lost.
</note>


                        <pb n="p.112"/>
                     </p></div><div type="textpart" n="4" subtype="section"><p> tamquam aut curam nostram deserentibus aut
auctoritatem contemnentibus. Quid ? Gladiatoribus
quare populus irascitur et tam inique, ut iniuriam
putet, quod non libenter pereunt ? Contemni se
iudicat et vultu, gestu, ardore a spectatore in adversarium vertitur.
</p></div><div type="textpart" n="5" subtype="section"><p> Quicquid est tale, non est ira,
sed quasi ira, sicut puerorum, qui si ceciderunt,
terram verberari volunt et saepe ne sciunt quidem,
cur irascantur, sed tantum irascuntur, sine causa et
sine iniuria, non tamen sine aliqua iniuriae specie
nec sine aliqua poenae cupiditate. Deluduntur itaque
imitatione plagarum et simulatis deprecantium
lacrimis placantur et falsa ultione falsus dolor tollitur.
</p></div></div><div type="textpart" n="3" subtype="chapter"><div type="textpart" n="1" subtype="section"><p>  " Irascimur," inquit, " saepe non illis qui laeserunt, sed iis qui laesuri sunt ; ut scias iram non ex
iniuria nasci." Verum est irasci nos laesuris, sed
ipsa cogitatione nos laedunt, et iniuriam qui facturus
 est iam facit.
</p></div><div type="textpart" n="2" subtype="section"><p> " Ut scias," inquit, " non esse iram
poenae cupiditatem, infirmissimi saepe potentissimis
irascuntur nec poenam concupiscunt quam non
sperant." Primum diximus cupiditatem esse poenae
exigendae, non facultatem; concupiscunt autem
homines et quae non possunt. Deinde nemo tam
humilis est, qui poenam vel summi hominis sperare
non possit; ad nocendum potentes sumus. Aristotelis

<pb n="p.114"/>
  finitio non multum a nostra abest ;
</p></div><div type="textpart" n="3" subtype="section"><p> ait enim
iram esse cupiditatem doloris reponendi. Quid inter
nostram et hanc finitionem intersit, exsequi longum
est. Contra utramque dicitur feras irasci nec iniuria
irritatas nec poenae dolorisve alieni causa; nam
etiam si haec efficiunt, non haec petunt.
</p></div><div type="textpart" n="4" subtype="section"><p> Sed dicendum est feras ira carere et omnia animalia<note> animalia added by Vahlen.
</note> praeter
hominem ; nam cum sit inimica rationi, nusquam
tamen nascitur, nisi ubi rationi locus est. Impetus
habent ferae, rabiem, feritatem, incursum ; iram
quidem non magis quam luxuriam, et in quasdam
 voluptates intemperantiores homine sunt.
</p></div><div type="textpart" n="5" subtype="section"><p> Non est
quod credas illi qui dicit :
Non aper irasci meminit, non fidere cursu
cerva nec armentis incurrere fortibus ursi.
Irasci dicit incitari, impingi; irasci quidem non magis
 sciunt quam ignoscere.
</p></div><div type="textpart" n="6" subtype="section"><p> Muta animalia humanis
affectibus carent, habent autem similes illis quosdam
impulsus. Alioquin si amor in illis esset et odium,
esset amicitia et simultas, dissensio et concordia ;
quorum aliqua in illis quoque exstant vestigia, ceterum
humanorum pectorum propria bona malaque sunt.
</p></div><div type="textpart" n="7" subtype="section"><p> Nulli nisi homini concessa prudentia est, providentia,
diligentia, cogitatio, nec tantum virtutibus humanis
animalia sed etiam vitiis prohibita sunt. Tota illorum
ut extra ita intra forma humanae dissimilis est ;

<pb n="p.116"/>
regium est illud et principale aliter ductum. Ut vox
est quidem, sed non explanabilis et perturbata et
verborum inefficax, ut lingua, sed devincta nec in
motus varios soluta, ita ipsum principale parum
subtile, parum exactum. Capit ergo visus speciesque
rerum quibus ad impetus evocetur, sed turbidas et
 confusas.
</p></div><div type="textpart" n="8" subtype="section"><p> Ex eo procursus illorum tumultusque
vehementes sunt, metus autem sollicitudinesque et
tristitia et ira non sunt, sed his quaedam similia.
Ideo cito cadunt et mutantur in contrarium et, cum
acerrime saevierunt expaveruntque, pascuntur et ex
fremitu discursuque vesano statim quies soporque
sequitur.
</p></div></div><div type="textpart" n="4" subtype="chapter"><div type="textpart" n="1" subtype="section"><p>  Quid esset ira satis explicitum est. Quo distet
ab iracundia apparet; quo ebrius ab ebrioso et
timens a timido. Iratus potest non esse iracundus ;
 iracundus potest aliquando iratus non esse.
</p></div><div type="textpart" n="2" subtype="section"><p> Cetera,
quae pluribus apud Graecos nominibus in species
iram distinguunt, quia apud nos vocabula sua non
habent, praeteribo, etiam si amarum nos acerbumque
dicimus, nec minus stomachosum, rabiosum, clamosum, difficilem, asperum, quae omnia irarum
differentiae sunt ; inter hos morosum ponas licet,
 delicatum iracundiae genus.
</p></div><div type="textpart" n="3" subtype="section"><p> Quaedam enim sunt
irae, quae intra clamorem considant, quaedam non
minus pertinaces quam frequentes, quaedam saevae
manu verbis parciores, quaedam in verborum maledictorumque

<pb n="p.118"/>
 amaritudinem effusae ; quaedam ultra
querellas et aversationes non exeunt, quaedam altae
gravesque sunt et introrsus versae. Mille aliae species
sunt mali multiplicis.
</p></div></div><div type="textpart" n="5" subtype="chapter"><div type="textpart" n="1" subtype="section"><p>  Quid esset ira quaesitum est, an in ullum aliud
animal quam in hominem caderet, quo ab iracundia
distaret, quot eius species essent ; nunc quaeramus
an ira secundum naturam sit et an utilis atque ex
aliqua parte retinenda.
</p></div><div type="textpart" n="2" subtype="section"><p> An secundum naturam sit manifestum erit, si
hominem inspexerimus. Quo quid est mitius, dum
in recto animi habitus est ? Quid autem ira crudelius
est ? Quid homine aliorum amantius ? Quid ira
infestius ? Homo in adiutorium mutuum genitus est,
ira in exitium; hic congregari vult, illa discedere;
hic prodesse, illa nocere ; hic etiam ignotis succurrere,
illa etiam carissimos petere ; hic aliorum commodis
vel impendere se paratus est, illa in periculum,
 dummodo deducat, descendere.
</p></div><div type="textpart" n="3" subtype="section"><p> Quis ergo magis
naturam rerum ignorat quam qui optimo eius operi
et emendatissimo hoc ferum ac perniciosum vitium
adsignat ? Ira, ut diximus, avida poenae est, cuius
cupidinem inesse pacatissimo hominis pectori minime
secundum eius naturam est. Beneficiis enim humana
vita constat et concordia, nec terrore sed mutuo
amore in foedus auxiliumque commune constringitur.
</p></div></div><div type="textpart" n="6" subtype="chapter"><div type="textpart" n="1" subtype="section"><p>  " Quid ergo ? Non aliquando castigatio necessaria est ? " Quidni ? Sed haec sine ira, cum ratione ;

<pb n="p.120"/>
non enim nocet sed medetur specie nocendi. Quemadmodum quaedam hastilia detorta, ut corrigamus,
adurimus et adactis cuneis, non ut frangamus sed ut
explicemus, elidimus, sic ingenia vitio prava dolore
 corporis animique corrigimus.
</p></div><div type="textpart" n="2" subtype="section"><p> Nempe medicus primo
in levibus vitiis temptat non multum ex cotidiana
consuetudine inflectere et cibis, potionibus, exercitationibus ordinem imponere ac valetudinem tantum
mutata vitae dispositione firmare. Proximum est,
ut modus proficiat; si modus et ordo non proficit,
subducit aliqua et circumcidit ; si ne adhoc quidem
respondet, interdicit cibis et abstinentia corpus exonerat ; si frustra molliora cesserunt, ferit venam
membrisque, si adhaerentia nocent et morbum
diffundunt, manus adfert ; nec ulla dura videtur
 curatio, cuius salutaris effectus est.
</p></div><div type="textpart" n="3" subtype="section"><p> Ita legum praesidem civitatisque rectorem decet, quam diu potest,
verbis et his mollioribus ingenia curare, ut facienda
suadeat cupiditatemque honesti et aequi conciliet
animis faciatque vitiorum odium, pretium virtutium ;
transeat deinde ad tristiorem orationem, qua moneat
adhuc et exprobret ; novissime ad poenas et has
adhuc leves, revocabiles decurrat ; ultima supplicia
sceleribus ultimis ponat, ut nemo pereat, nisi quem

<pb n="p.122"/>
 perire etiam pereuntis intersit.
</p></div><div type="textpart" n="4" subtype="section"><p> Hoc uno medentibus
erit dissimilis, quod illi quibus vitam non potuerunt
largiri facilem exitum praestant, hic damnatos cum
dedecore et traductione vita exigit, non quia delectetur ullius poena—procul est enim a sapiente tam
inhumana feritas—sed ut documentum omnium sint,
et quia vivi noluerunt prodesse, morte certe eorum
res publica utatur. Non est ergo natura hominis
poenae adpetens ; ideo ne ira quidem secundum
 naturam hominis, quia poenae adpetens est.
</p></div><div type="textpart" n="5" subtype="section"><p> Et
Platonis argumentum adferam—quid enim nocet
alienis uti ex parte qua nostra sunt ?—: " Vir bonus,"
inquit, " non laedit." Poena laedit; bono ergo
poena non convenit, ob hoc nec ira, quia poena irae
convenit. Si vir bonus poena non gaudet, non
gaudebit ne eo quidem adfectu, cui poena voluptati
est ; ergo non est naturalis ira.
</p></div></div><div type="textpart" n="7" subtype="chapter"><div type="textpart" n="1" subtype="section"><p>  Numquid, quamvis non sit naturalis ira, adsumenda est, quia utilis saepe fuit ? Extollit animos
et incitat, nec quicquam sine illa magnificum in bello
fortitudo gerit, nisi hinc flamma subdita est et hic
stimulus peragitavit misitque in pericula audaces.
Optimum itaque quidam putant temperare iram, non
tollere, eoque detracto, quod exundat, ad salutarem

<pb n="p.124"/>
modum cogere, id vero retinere sine quo languebit
actio et vis ac vigor animi resolvetur.
</p></div><div type="textpart" n="2" subtype="section"><p> Primum facilius est excludere perniciosa quam
regere et non admittere quam admissa moderari ;
nam cum se in possessione posuerunt, potentiora
 rectore sunt nec recidi se minuive patiuntur.
</p></div><div type="textpart" n="3" subtype="section"><p> Deinde
ratio ipsa, cui freni traduntur, tam diu potens est
quam diu diducta est ab adfectibus ; si miscuit se
illis et inquinavit, non potest continere quos summovere potuisset. Commota enim semel et excussa
 mens ei servit quo impellitur.
</p></div><div type="textpart" n="4" subtype="section"><p> Quarundam rerum
initia in nostra potestate sunt, ulteriora nos vi sua
rapiunt nec regressum relinquunt. Ut in praeceps
datis corporibus nullum sui arbitrium est nec resistere
morarive deiecta potuerunt, sed consilium omne et
paenitentiam irrevocabilis praecipitatio abscidit et
non licet eo non pervenire, quo non ire licuisset, ita
animus si in iram, amorem aliosque se proiecit adfectus, non permittitur reprimere impetum ; rapiat
illum oportet et ad imum agat pondus suum et
vitiorum natura proclivis.
</p></div></div><div type="textpart" n="8" subtype="chapter"><div type="textpart" n="1" subtype="section"><p>  Optimum est primum irritamentum irae protinus spernere ipsisque repugnare seminibus et dare
operam, ne incidamus in iram. Nam si coepit ferre
transversos, difficilis ad salutem recursus est, quoniam
nihil rationis est, ubi semel adfectus inductus est iusque

<pb n="p.126"/>
 illi aliquod voluntate nostra datum est ; faciet de
 cetero quantum volet, non quantum permiseris.
</p></div><div type="textpart" n="2" subtype="section"><p> In
primis, inquam, finibus hostis arcendus est ; nam cum
intravit et portis se intulit, modum a captivis non accipit. Neque enim sepositus est animus et extrinsecus
speculatur adfectus, ut illos non patiatur ultra quam
oportet procedere, sed in adfectum ipse mutatur ideoque non potest utilem illam vim et salutarem proditam
 iam infirmatamque revocare.
</p></div><div type="textpart" n="3" subtype="section"><p> Non enim, ut dixi, separatas ista sedes suas diductasque habent, sed
affectus et ratio in melius peiusque mutatio animi est.
Quomodo ergo ratio occupata et oppressa vitiis
resurget, quae irae cessit ? Aut quemadmodum
ex confusione se liberabit, in qua peiorum mixtura
 praevaluit ? " Sed quidam," inquit, " in ira se continent.
</p></div><div type="textpart" n="4" subtype="section"><p>" Utrum ergo ita ut nihil faciant eorum quae
ira dictat an ut aliquid ? Si nihil faciunt, apparet
non esse ad actiones rerum necessariam iram, quam
vos, quasi fortius aliquid ratione haberet, advocabatis.
</p></div><div type="textpart" n="5" subtype="section"><p> Denique interrogo : valentior est quam ratio an
infirmior ? Si valentior, quomodo illi modum ratio
poterit imponere, cum parere nisi imbecilliora non
soleant ? Si infirmior est, sine hac per se ad rerum
effectus sufficit ratio nec desiderat inbecillioris auxilium. " At irati quidam constant sibi et se continent.
</p></div><div type="textpart" n="6" subtype="section"><p>"

<pb n="p.128"/>
Quando ? Cum iam ira evanescit et sua sponte
decedit, non cum in ipso fervore est ; tunc enim
 potentior est. " Quid ergo ?
</p></div><div type="textpart" n="7" subtype="section"><p> Non aliquando in ira
quoque et dimittunt incolumes intactosque quos
oderunt et a nocendo abstinent ? " Faciunt. Quando ? Cum adfectus repercussit adfectum et aut metus
aut cupiditas aliquid impetravit. Non rationis tunc
beneficio quievit, sed affectuum infida et mala pace.
</p></div></div><div type="textpart" n="9" subtype="chapter"><div type="textpart" n="1" subtype="section"><p>  Deinde nihil habet in se utile nec acuit animum
ad res bellicas. Numquam enim virtus vitio adiuvanda est se contenta. Quotiens impetu opus est,
non irascitur sed exsurgit et in quantum putavit opus
esse concitatur remittiturque, non aliter quam quae
tormentis exprimuntur tela in potestate mittentis sunt
 in quantum torqueantur.
</p></div><div type="textpart" n="2" subtype="section"><p> " Ira," inquit Aristoteles,
" necessaria est, nec quicquam sine illa expugnari
potest, nisi illa implet animum et spiritum accendit;
utendum autem illa est non ut duce sed ut milite."
Quod est falsum. Nam si exaudit rationem sequiturque qua ducitur, iam non est ira, cuius proprium est
contumacia ; si vero repugnat et non ubi iussa est
quiescit, sed libidine ferociaque provehitur,tam inutilis
animi minister est quam miles, qui signum receptui
 neglegit.
</p></div><div type="textpart" n="3" subtype="section"><p> Itaque si modum adhiberi sibi patitur, alio
nomine appellanda est, desit ira esse, quam effrenatam

<pb n="p.130"/>
indomitamque intellego ; si non patitur, perniciosa
est nec inter auxilia numeranda ; ita aut ira non est
 aut inutilis est.
</p></div><div type="textpart" n="4" subtype="section"><p> Nam si quis poenam exigit non
ipsius poenae avidus sed quia oportet, non est
adnumerandus iratis. Hic erit utilis miles qui scit
parere consilio ; adfectus quidem tam mali ministri
quam duces sunt.
</p></div></div><div type="textpart" n="10" subtype="chapter"><div type="textpart" n="1" subtype="section"><p>  Ideo numquam adsumet ratio in adiutorium
improvidos et violentos impetus, apud quos nihil ipsa
auctoritatis habeat, quos numquam comprimere possit,
nisi pares illis similisque opposuerit, ut irae metum,
inertiae iram, timori cupiditatem.
</p></div><div type="textpart" n="2" subtype="section"><p><note> ut  <gap reason="omitted"/> cupiditatem Gertz and Hermes omit.
</note> Absit hoc a
virtute malum, ut umquam ratio ad vitia confugiat !
Non potest hic animus fidele otium capere, quatiatur
necesse est fluctueturque, qui malis suis tutus est, qui
fortis esse nisi irascitur non potest, industrius nisi
cupit, quietus nisi timet : in tyrannide illi vivendum
est in alicuius adfectus venienti servitutem. Non
pudet virtutes in clientelam vitiorum demittere ?
</p></div><div type="textpart" n="3" subtype="section"><p> Deinde desinit quicquam posse ratio, si nihil potest
sine adfectu, et incipit par illi similisque esse. Quid
enim interest, si aeque adfectus inconsulta res est
sine ratione quam ratio sine adfectu inefficax ? Par
utrumque est, ubi esse alterum sine altero non potest.
Quis autem sustineat adfectum exaequare rationi ?

<pb n="p.132"/>
 " Ita," inquit, " utilis adfectus est, si modicus est."
</p></div><div type="textpart" n="4" subtype="section"><p>
Immo si natura utilis est. Sed si impatiens imperii
rationisque est, hoc dumtaxat moderatione consequetur, ut quo minor fuerit, minus noceat : ergo
modicus affectus nihil aliud quam malum modicum est.
</p></div></div><div type="textpart" n="11" subtype="chapter"><div type="textpart" n="1" subtype="section"><p>  " Sed adversus hostes," inquit, " necessaria est
ira." Nusquam minus ; ubi non effusos esse oportet
impetus sed temperatos et oboedientes. Quid enim
est aliud quod barbaros tanto robustiores corporibus,
tanto patientiores laborum comminuat nisi ira infestissima sibi ?
</p></div><div type="textpart" n="2" subtype="section"><p> Gladiatores quoque ars tuetur, ira
denudat. Deinde quid opus est ira, cum idem proficiat ratio ? An tu putas venatorem irasci feris ?
Atqui et venientis excipit et fugientis persequitur,
et omnia illa sine ira facit ratio. Quid Cimbrorum
Teutonorumque tot milia superfusa Alpibus ita
sustulit, ut tantae cladis notitiam ad suos non nuntius
sed fama pertulerit, nisi quod erat illis ira pro virtute ?
Quae ut aliquando propulit stravitque obvia, ita
saepius sibi exitio est. Germanis quid est animosius ?
Quid ad incursum acrius ?
</p></div><div type="textpart" n="3" subtype="section"><p> Quid armorum cupidius,
quibus innascuntur innutriunturque, quorum unica
illis cura est in alia neglegentibus ? Quid induratius
ad omnem patientiam, ut quibus magna ex parte non
tegimenta corporum provisa sint, non suffugia adversus

<pb n="p.134"/>
 perpetuum caeli rigorem ?
</p></div><div type="textpart" n="4" subtype="section"><p> Hos tamen Hispani Gallique et Asiae Syriaeque molles bello viri, antequam
legio visatur, caedunt ob nullam aliam rem opportunos
quam iracundiam. Agedum illis corporibus, illis
animis delicias, luxum, opes ignorantibus da rationem,
da disciplinam : ut nil amplius dicam, necesse erit
 certe nobis mores Romanos repetere.
</p></div><div type="textpart" n="5" subtype="section"><p> Quo alio
Fabius affectas imperii vires recreavit, quam quod
cunctari et trahere et morari sciit, quae omnia irati
nesciunt ? Perierat imperium, quod tunc in extremo
stabat, si Fabius tantum ausus esset quantum ira suadebat : habuit in consilio fortunam publicam et aestimatis viribus, ex quibus iam perire nihil sine universo
poterat, dolorem ultionemque seposuit in unam utilitatem et occasiones intentus ; iram ante vicit quam
 Hannibalem. Quid Scipio ?
</p></div><div type="textpart" n="6" subtype="section"><p> Non relicto Hannibale et
Punico exercitu omnibusque, quibus irascendum erat,
bellum in Africam transtulit tam lentus, ut opinionem
 luxuriae segnitiaeque malignis daret ?
</p></div><div type="textpart" n="7" subtype="section"><p> Quid alter
Scipio ? Non circa Numantiam multum diuque sedit
et hunc suum publicumque dolorem aequo animo
tulit, diutius Numantiam quam Carthaginem vinci ?
Dum circumvallat et includit hostem, eo compulit, ut

<pb n="p.136"/>
 ferro ipsi suo caderent.
</p></div><div type="textpart" n="8" subtype="section"><p> Non est itaque utilis ne in
proeliis quidem aut bellis ira ; in temeritatem enim
prona est et pericula, dum inferre vult, non cavet.
Illa certissima est virtus quae se diu multumque
circumspexit et rexit et ex lento ac destinato provexit.
</p></div></div><div type="textpart" n="12" subtype="chapter"><div type="textpart" n="1" subtype="section"><p>  "Quid ergo ? " inquit, " vir bonus non irascitur, si caedi patrem suum viderit, si rapi matrem ? "
Non irascetur, sed vindicabit, sed tuebitur. Quid
autem times, ne parum magnus illi stimulus etiam
sine ira pietas sit ? Aut dic eodem modo : " Quid
ergo ? Cum videat secari patrem suum filiumve,
vir bonus non flebit nec linquetur animo ? " Quae
accidere feminis videmus, quotiens illas levis periculi
 suspicio perculit.
</p></div><div type="textpart" n="2" subtype="section"><p> Officia sua vir bonus exsequetur
inconfusus, intrepidus ; et sic bono viro digna faciet,
ut nihil faciat viro indignum. Pater caedetur, defendam ; caesus est, exsequar, quia oportet, non quia
dolet. " Irascuntur boni viri pro suorum iniuriis.
</p></div><div type="textpart" n="3" subtype="section"><p>" <note> The words irascuntur  <gap reason="omitted"/> iniuriis Gertz places here ; in
	AL they appear after adgnoscit below.
</note>
Cum hoc dicis, Theophraste, quaeris invidiam praeceptis fortioribus et relicto iudice ad coronam venis.
Quia unusquisque in eiusmodi suorum casu irascitur,
putas iudicaturos homines id fieri debere quod
faciunt; fere enim iustum quisque affectum iudicat
 quem adgnoscit.
</p></div><div type="textpart" n="4" subtype="section"><p> Sed idem faciunt, si calda non

<pb n="p.138"/>
bene praebetur, si vitreum fractum est, si calceus luto
sparsus est. Non pietas illam iram sed infirmitas
movet, sicut pueris, qui tam parentibus amissis flebunt
 quam nucibus.
</p></div><div type="textpart" n="5" subtype="section"><p> Irasci pro suis non est pii animi sed
infirmi ; illud pulchrum dignumque, pro parentibus,
liberis, amicis, civibus prodire defensorem ipso officio
ducente, volentem, iudicantem, providentem, non
impulsum et rabidum. Nullus enim affectus vindicandi cupidior est quam ira et ob id ipsum ad vindicandum inhabilis ; praerapida et amens, ut omnis
fere cupiditas, ipsa sibi in id in quod properat opponitur. Itaque nec in pace nec in bello umquam
bono fuit ; pacem enim similem belli efficit, in armis
vero obliviscitur Martem esse communem venitque
 in alienam potestatem, dum in sua non est.
</p></div><div type="textpart" n="6" subtype="section"><p> Deinde
non ideo vitia in usum recipienda sunt, quia aliquando aliquid effecerunt ; nam et febres quaedam
genera valetudinis levant, nec ideo non ex toto illis
caruisse melius est. Abominandum remedi genus
est sanitatem debere morbo. Simili modo ira, etiam
si aliquando ut venenum et praecipitatio et naufragium ex inopinato profuit, non ideo salutaris iudicanda est ; saepe enim saluti fuere pestifera.
</p></div></div><div type="textpart" n="13" subtype="chapter"><div type="textpart" n="1" subtype="section"><p>  Deinde quae habenda sunt, quo maiora eo
meliora et optabiliora sunt. Si iustitia bonum est,

<pb n="p.140"/>
nemo dicet meliorem futuram, si quid detractum ex
 ea fuerit ; si fortitudo bonum est, nemo illam desiderabit ex aliqua parte deminui.
</p></div><div type="textpart" n="2" subtype="section"><p> Ergo et ira quo
maior hoc melior ; quis enim ullius boni accessionem
recusaverit ? Atqui augeri illam inutile est; ergo
et esse. Non est bonum quod incremento malum fit.
</p></div><div type="textpart" n="3" subtype="section"><p>" Utilis," inquit, " ira est, quia pugnaciores facit."
Isto modo et ebrietas ; facit enim protervos et audaces
multique meliores ad ferrum fuere male sobrii ; isto
modo dic et phrenesin atque insaniam viribus necessariam, quia saepe validiores furor reddit. Quid ?
</p></div><div type="textpart" n="4" subtype="section"><p>
Non aliquotiens metus ex contrario fecit audacem,
et mortis timor etiam inertissimos excitavit in proelium ? Sed ira, ebrietas, metus aliaque eiusmodi
foeda et caduca irritamenta sunt nec virtutem instruunt, quae nihil vitiis eget, sed segnem alioqui
 animum et ignavum paullum adlevant. Nemo irascendo fit fortior, nisi qui fortis sine ira non fuisset.
</p></div><div type="textpart" n="5" subtype="section"><p>
Ita non in adiutorium virtutis venit, sed in vicem.
Quid quod, si bonum esset ira, perfectissimum quemque sequeretur ? Atqui iracundissimi infantes
senesque et aegri sunt, et invalidum omne natura
querulum est.
</p></div></div><div type="textpart" n="14" subtype="chapter"><div type="textpart" n="1" subtype="section"><p>  " Non potest," inquit, " fieri " Theophrastus
" ut non vir bonus irascatur malis." Isto modo quo

<pb n="p.142"/>
melior quisque, hoc iracundior erit; vide ne contra
placidior sonitusque affectibus et cui nemo odio sit.
</p></div><div type="textpart" n="2" subtype="section"><p> Peccantis vero quid habet cur oderit, cum error illos
in eiusmodi delicta compellat ? Non est autem prudentis errantis odisse ; alioqui ipse sibi odio erit.
Cogitet quam multa contra bonum morem faciat,
quam multa ex is, quae egit, veniam desiderent ;
iam irascetur etiam sibi. Neque enim aequus iudex
aliam de sua, aliam de aliena causa sententiam fert.
</p></div><div type="textpart" n="3" subtype="section"><p> Nemo, inquam, invenietur qui se possit absolvere, et
innocentem quisque se dicit respiciens testem, non
conscientiam. Quanto humanius mitem et patrium
animum praestare peccantibus et illos non persequi,
sed revocare ! Errantem per agros ignorantia viae
melius est ad rectum iter admovere quam expellere.
</p></div></div><div type="textpart" n="15" subtype="chapter"><div type="textpart" n="1" subtype="section"><p>  Corrigendus est itaque, qui peccat, et admonitione et vi, et molliter et aspere, meliorque tam
sibi quam aliis faciendus non sine castigatione, sed
sine ira; quis enim cui medetur irascitur ? At
corrigi nequeunt nihilque in illis lene aut spei bonae
capax est. Tollantur e coetu mortalium facturi
peiora quae contingunt, et quo uno modo possunt
 desinant mali esse, sed hoc sine odio.
</p></div><div type="textpart" n="2" subtype="section"><p> Quid enim

<pb n="p.144"/>
est, cur oderim eum, cui tum maxime prosum, cum
illum sibi eripio ? Num quis membra sua tunc odit,
cum abscidit ? Non est illa ira, sed misera curatio.
Rabidos effligimus canes et trucem atque immansuetum bovem occidimus et morbidis pecoribus, ne gregem polluant, ferrum demittimus ; portentosos fetus
exstinguimus, liberos quoque, si debiles monstrosique
editi sunt, mergimus ; nec ira, sed ratio est a sanis
 inutilia secernere.
</p></div><div type="textpart" n="3" subtype="section"><p> Nil minus quam irasci punientem
decet, cum eo magis ad emendationem poena proficiat, si iudicio lata est. Inde est, quod Socrates
servo ait : " Caederem te, nisi irascerer." Admonitionem servi in tempus sanius distulit, illo tempore se admonuit. Cuius erit tandem temperatus
affectus, cum Socrates non sit ausus se irae committere ?
</p></div></div><div type="textpart" n="16" subtype="chapter"><div type="textpart" n="1" subtype="section"><p>  Ergo ad coercitionem errantium sceleratorumque irato castigatore non opus est ; nam cum ira
delictum animi sit, non oportet peccata corrigere
peccantem. " Quid ergo ? Non irascar latroni ?
Quid ergo ? Non irascar venefico ? " Non ; neque
enim mihi irascor, cum sanguinem mitto. Omne
 poenae genus remedi loco admoveo.
</p></div><div type="textpart" n="2" subtype="section"><p> Tu adhuc in
prima parte versaris errorum nec graviter labens sed
frequenter ; obiurgatio te primum secreta deinde
publicata emendare temptabit. Tu longius iam processisti, quam ut possis verbis sanari; ignominia

<pb n="p.146"/>
	contineberis.<note> Hermes, after Pincianus, inserts non.
	</note> Tibi fortius aliquid et quod sentias
inurendum est ; in exilium et loca ignota mittens.
In te duriora remedia iam solida nequitia desiderat ;
 et vincula publica et carcer adhibebitur.
</p></div><div type="textpart" n="3" subtype="section"><p> Tibi insanabilis animus et sceleribus scelera contexens, et
iam non causis, quae numquam malo defuturae sunt,
impelleris, sed satis tibi est magna ad peccandum
causa peccare, perbibisti nequitiam et ita visceribus
immiscuisti, ut nisi cum ipsis exire non possit; olim
miser mori quaeris ; bene de te merebimur, auferemus tibi istam qua vexas, vexaris insaniam et per
tua alienaque volutato supplicia id quod unum tibi
bonum superest repraesentabimus, mortem. Quare
irascar cui cum maxime prosum ? Interim optimum
 misericordiae genus est occidere.
</p></div><div type="textpart" n="4" subtype="section"><p> Si intrassem valetudinarium exercitus ut sciens aut domus divitis, non
idem imperassem omnibus per diversa aegrotantibus ;
varia in tot animis vitia video et civitati curandae
adhibitus sum; pro cuiusque morbo medicina quaeratur, hunc sanet verecundia, hunc peregrinatio,
 hunc dolor, hunc egestas, hunc ferrum.
</p></div><div type="textpart" n="5" subtype="section"><p> Itaque etsi
perversa induenda magistratui vestis et convocanda
classico contio est, procedam in tribunal non furens

<pb n="p.148"/>
nec infestus sed vultu legis et illa sollemnia verba
leni magis gravique quam rabida voce concipiam et
agi lege<note> lege added by Gertz, after Pincianus,
</note> iubebo non iratus sed severus ; et cum
cervicem noxio imperabo praecidi et cum parricidas
insuam culleo et cum mittam in supplicium militare
et cum Tarpeio proditorem hostemve publicum imponam, sine ira eo vultu animoque ero, quo serpentes
 et animalia venenata percutio.
</p></div><div type="textpart" n="6" subtype="section"><p> " Iracundia opus est
ad puniendum." Quid ? Tibi lex videtur irasci iis
quos non novit, quos non vidit, quos non futuros
sperat ? Illius itaque sumendus est animus, quae
non irascitur, sed constituit. Nam si bono viro ob
mala facinora irasci convenit, et ob secundas res
malorum hominum invidere conveniet. Quid enim
est indignius quam florere improbos<note> improbos added by Gemoll.
</note> quosdam et eos
indulgentia fortunae abuti, quibus nulla potest satis
mala inveniri fortuna ? Sed tam commoda illorum
sine invidia videbit quam scelera sine ira ; bonus
 iudex damnat improbanda, non odit. " Quid ergo ?
</p></div><div type="textpart" n="7" subtype="section"><p>
Non, cum eiusmodi aliquid sapiens habebit in manibus,
tangetur animus eius eritque solito commotior ? "
Fateor ; sentiet levem quendam tenuemque motum ;
nam, ut dicit Zenon, in sapientis quoque animo, etiam
eum vulnus sanatum est, cicatrix manet. Sentiet

<pb n="p.150"/>
itaque suspiciones quasdam et umbras affectuum,
ipsis quidem carebit.
</p></div></div><div type="textpart" n="17" subtype="chapter"><div type="textpart" n="1" subtype="section"><p>  Aristoteles ait affectus quosdam, si quis illis
bene utatur, pro armis esse. Quod verum foret,
si velut bellica instrumenta sumi deponique possent
induentis arbitrio. Haec arma, quae Aristoteles virtuti dat, ipsa per se pugnant, non expectant manum,
 et habent, non habentur.
</p></div><div type="textpart" n="2" subtype="section"><p> Nil aliis instrumentis opus
est, satis nos instruxit ratione natura. Hoc dedit
telum firmum, perpetuum, obsequens, nec anceps nec
quod in dominum remitti posset. Non ad providendum
tantum, sed ad res gerendas satis est per se ipsa
ratio ; etenim quid est stultius quam hanc ab iracundia
petere praesidium, rem stabilem ab incerta, fidelem
 ab infida, sanam ab aegra ?
</p></div><div type="textpart" n="3" subtype="section"><p> Quid, quod ad actiones
quoque, in quibus solis opera iracundiae videtur
necessaria, multo per se ratio fortior est ? Nam eum
iudicavit aliquid faciendum, in eo perseverat ; nihil
enim melius inventura est se ipsa, quo mutetur ; ideo
 stat semel constitutis.
</p></div><div type="textpart" n="4" subtype="section"><p> Iram saepe misericordia retro
egit ; habet enim non solidum robur sed vanum
tumorem violentisque principiis utitur, non aliter
quam qui a terra venti surgunt et fluminibus paludibusque concepti sine pertinacia vehementes sunt.
</p></div><div type="textpart" n="5" subtype="section"><p> Incipit magno impetu, deinde deficit ante tempus
fatigata, et, quae nihil aliud quam crudelitatem ac

<pb n="p.152"/>
nova genera poenarum versaverat, cum animadvertendum est, iam fracta lenisque est. Affectus cito
 cadit, aequalis est ratio.
</p></div><div type="textpart" n="6" subtype="section"><p> Ceterum etiam ubi perseveravit ira, nonnumquam, si plures sunt qui perire
meruerunt, post duorum triumve sanguinem occidere
desinit. Primi eius ictus acres sunt ; sic serpentium
venena a cubili erepentium nocent, innoxii dentes
 sunt, cum illos frequens morsus exhausit.
</p></div><div type="textpart" n="7" subtype="section"><p> Ergo non
paria patiuntur qui paria commiserant, et saepe qui
minus commisit plus patitur, quia recentiori obiectus
est. Et in totum inaequalis est ; modo ultra quam
oportet excurrit, modo citerius debito resistit ; sibi
enim indulget et ex libidine iudicat et audire non
vult et patrocinio non relinquit locum et ea tenet
quae invasit et eripi sibi iudicium suum, etiam si
pravum est, non sinit.
</p></div></div><div type="textpart" n="18" subtype="chapter"><div type="textpart" n="1" subtype="section"><p>  Ratio utrique parti tempus dat, deinde advocationem et sibi petit, ut excutiendae veritati spatium
habeat ; ira festinat. Ratio id iudicare vult quod
aequum est ; ira id aequum videri vult quod iudicavit.
</p></div><div type="textpart" n="2" subtype="section"><p> Ratio nil praeter ipsum de quo agitur spectat;
ira vanis et extra causam obversantibus commovetur.
Vultus illam securior, vox clarior, sermo liberior, cultus
delicatior, advocatio ambitiosior, favor popularis exasperant ; saepe infesta patrono reum damnat ; etiam

<pb n="p.154"/>
si ingeritur oculis veritas, amat et tuetur errorem;
coargui non vult et in male coeptis honestior illi
pertinacia videtur quam paenitentia.
</p></div><div type="textpart" n="3" subtype="section"><p> Cn. Piso fuit memoria nostra vir a multis vitiis integer, sed pravus et cui placebat pro constantia rigor.
Is cum iratus duci iussisset eum, qui ex commeatu sine
commilitone redierat, quasi interfecisset quem non
exhibebat, roganti tempus aliquod ad conquirendum
non dedit. Damnatus extra vallum productus est et
iam cervicem porrigebat, cum subito apparuit ille
 commilito qui occisus videbatur.
</p></div><div type="textpart" n="4" subtype="section"><p> Tunc centurio
supplicio praepositus condere gladium speculatorem
iubet, damnatum ad Pisonem reducit redditurus
Pisoni innocentiam ; nam militi fortuna reddiderat.
Ingenti concursu deducuntur complexi alter alterum
eum magno gaudio castrorum commilitones. Conscendit tribunal furens Piso ac iubet duci utrumque,
et eum militem qui non occiderat et eum qui non
 perierat. Quid hoc indignius ?
</p></div><div type="textpart" n="5" subtype="section"><p> Quia unus innocens
apparuerat, duo peribant. Piso adiecit et tertium.
Nam ipsum centurionem, qui damnatum reduxerat,
duci iussit. Constituti sunt in eodem illo loco perituri
 tres ob unius innocentiam.
</p></div><div type="textpart" n="6" subtype="section"><p> O quam sollers est
iracundia ad fingendas causas furoris ! " Te," inquit,
" duci iubeo, quia damnatus es ; te, quia causa damnationis

<pb n="p.156"/>
 commilitoni fuisti ; te, quia iussus occidere
imperatori non paruisti." Excogitavit quemadmodum
tria crimina faceret, quia nullum invenerat.
</p></div></div><div type="textpart" n="19" subtype="chapter"><div type="textpart" n="1" subtype="section"><p>  Habet, inquam, iracundia hoc mali; non
vult regi. Irascitur veritati ipsi, si contra voluntatem
suam apparuit ; cum clamore et tumultu et totius
corporis iactatione quos destinavit insequitur adiectis
 conviciis maledictisque. Hoc non facit ratio ;
</p></div><div type="textpart" n="2" subtype="section"><p> sed si
ita opus est, silens quietaque totas domus funditus
tollit et familias rei publicae pestilentes cum coniugibus ac liberis perdit, tecta ipsa diruit et solo exaequat
et inimica libertati nomina exstirpat. Hoc non
frendens nec caput quassans nec quicquam indecorum
iudici faciens, cuius tum maxime placidus esse debet
 et in statu vultus, cum magna pronuntiat.
</p></div><div type="textpart" n="3" subtype="section"><p> " Quid
opus est," inquit Hieronymus, " cum velis caedere
aliquem, tua prius labra mordere ? " Quid, si ille
vidisset desilientem de tribunali proconsulem et fasces
lictori auferentem et suamet vestimenta scindentem,
 quia tardius scindebantur aliena ?
</p></div><div type="textpart" n="4" subtype="section"><p> Quid opus est
mensam evertere ? Quid pocula adfligere ? Quid se
in columnas impingere ? Quid capillos avellere, femur
pectusque percutere ? Quantam iram putas, quae,
quia in alium non tam cito quam vult erumpit, in se

<pb n="p.158"/>
revertitur ? Tenentur itaque a proximis et rogantur,
ut sibi ipsi placentur.
</p></div><div type="textpart" n="5" subtype="section"><p> Quorum nil facit quisquis vacuus ira meritam cuique
poenam iniungit. Dimittit saepe eum, cuius peccatum deprendit. Si paenitentia facti spem bonam
pollicetur, si intellegit non ex alto venire nequitiam,
sed summo, quod aiunt, animo inhaerere, dabit impunitatem nec accipientibus nocituram nec dantibus ;
</p></div><div type="textpart" n="6" subtype="section"><p> nonnumquam magna scelera levius quam minora compescet, si illa lapsu, non crudelitate commissa sunt,
his inest latens et operta et inveterata calliditas ;
idem delictum in duobus non eodem malo afficiet,
si alter per neglegentiam admisit, alter curavit ut
 nocens esset.
</p></div><div type="textpart" n="7" subtype="section"><p> Hoc semper in omni animadversione
servabit, ut sciat alteram adhiberi, ut emendet malos,
alteram, ut tollat ; in utroque non praeterita, sed
futura intuebitur—nam, ut Plato ait, nemo prudens
punit, quia peccatum est, sed ne peccetur ; revocari
enim praeterita non possunt, futura prohibentur—,
et quos volet nequitiae male cedentis exempla fieri,
palam occidet, non tantum ut pereant ipsi, sed ut
 alios pereundo deterreant.
</p></div><div type="textpart" n="8" subtype="section"><p> Haec cui expendenda
aestimandaque sunt, vides quam debeat omni perturbatione liber accedere ad rem summa diligentia

<pb n="p.160"/>
tractandam, potestatem vitae necisque ; male irato
ferrum committitur.
</p></div></div><div type="textpart" n="20" subtype="chapter"><div type="textpart" n="1" subtype="section"><p>  Ne illud quidem iudicandum est, aliquid iram
ad magnitudinem animi conferre. Non est enim illa
magnitudo ; tumor est. Nec corporibus copia vitiosi
umoris intentis morbus incrementum est sed pestilens
 abundantia.
</p></div><div type="textpart" n="2" subtype="section"><p> Omnes, quos vecors animus supra cogitationes extollit humanas, altum quiddam et sublime
spirare se credunt ; ceterum nil solidi subest, sed in
ruinam prona sunt quae sine fundamentis crevere.
Non habet ira cui insistat. Non ex firmo mansuroque
oritur, sed ventosa et inanis est tantumque abest a
magnitudine animi, quantum a fortitudine audacia,
a fiducia insolentia, ab austeritate tristitia, a severitate crudelitas.
</p></div><div type="textpart" n="3" subtype="section"><p> Multum, inquam, interest inter sublimem animum et superbum. Iracundia nihil amplum
decorumque molitur ; contra mihi videtur veternosi
et infelicis animi, imbecillitatis sibi conscii, saepe
indolescere, ut exulcerata et aegra corpora, quae ad
tactus levissimos gemunt. Ita ira muliebre maxime
ac puerile vitium est. " At incidit et in viros." Nam
viris quoque puerilia ac muliebria ingenia sunt.
</p></div><div type="textpart" n="4" subtype="section"><p> " Quid ergo ? Non aliquae voces ab iratis emittuntur
	quae magno emissae videantur animo ? " Immo<note> immo added by Madvig.
	</note>
veram ignorantibus magnitudinem, qualis illa dira
et abominanda : " Oderint, dum metuant." Sullano
scias saeculo scriptam. Nescio utrum sibi peius

<pb n="p.162"/>
optaverit, ut odio esset, an ut timori. " Oderint."
Occurrit illi futurum, ut exsecrentur, insidientur,
opprimant. Quid adiecit ? Di illi male faciant, adeo
repperit dignum odio remedium. " Oderint "—quid
tum ? Dum pareant ? Non ; dum probent ? Non ;
quid ergo ? " Dum timeant." Sic ne amari quidem
 vellem. Magno hoc dictum spiritu putas ? Falleris ;
</p></div><div type="textpart" n="5" subtype="section"><p>
nec enim magnitudo ista est sed immanitas.
Non est quod credas irascentium verbis, quorum
strepitus magni, minaces sunt, intra mens pavidissima.
</p></div><div type="textpart" n="6" subtype="section"><p> Nec est quod existimes verum esse, quod apud
disertissimum virum T. Livium dicitur : " Vir ingenii
magni magis quam boni." Non potest istud separari;
aut et bonum erit aut nec magnum, quia magnitudinem animi inconcussam intellego et introrsus
solidam et ab imo parem firmamque, qualis inesse
 malis ingeniis non potest.
</p></div><div type="textpart" n="7" subtype="section"><p> Terribilia enim esse et
tumultuosa et exitiosa possunt ; magnitudinem quidem, cuius firmamentum roburque bonitas est, non
habebunt. Ceterum sermone, conatu et omni extra
paratu facient magnitudinis fidem ;
</p></div><div type="textpart" n="8" subtype="section"><p> eloquentur aliquid, quod tu magni animi<note> animi added by Gertz,
</note> putes, sicut C. Caesar,
qui iratus caelo, quod obstreperetur pantomimis,
quos imitabatur studiosius quam spectabat, quodque comessatio sua fulminibus terreretur—prorsus
parum certis—ad pugnam vocavit Iovem et

<pb n="p.164"/>
quidem sine missione, Homericum illum exclamans
versum :
<quote xml:lang="grc" rend="blockquote"><l>ἤ μ' ἀνάειρ' ἐγὼ σέ·</l></quote>
                        <note n="marg">9</note> Quanta dementia fuit ! Putavit aut sibi noceri ne ab
Iove quidem posse aut se nocere etiam Iovi posse.
Non puto parum momenti hanc eius vocem ad incitandas coniuratorum mentes addidisse ; ultimae
enim patientiae visum est eum ferre, qui Iovem non
ferret !
</p></div></div><div type="textpart" n="21" subtype="chapter"><div type="textpart" n="1" subtype="section"><p>  Nihil ergo in ira, ne cum videtur quidem
vehemens et deos hominesque despiciens, magnum,
nihil nobile est. Aut si videtur alicui magnum
animum ira producere, videatur et luxuria—ebore
sustineri vult, purpura vestiri, auro tegi, terras transferre, maria concludere, flumina praecipitare, nemora
 suspendere ;
</p></div><div type="textpart" n="2" subtype="section"><p> videatur et avaritia magni animi—
acervis auri argentique incubat et provinciarum
nominibus agros colit et sub singulis vilicis latiores
 habet fines quam quos consules sortiebantur;
</p></div><div type="textpart" n="3" subtype="section"><p> videatur et libido magni animi—transnat freta, puerorum
greges castrat, sub gladium mariti venit morte contempta ; videatur et ambitio magni animi—non est
contenta honoribus annuis ; si fieri potest, uno nomine
occupare fastus vult, per omnem orbem titulos
 disponere. Omnia ista, non refert in quantum procedant extendantque se, angusta sunt, misera, depressa;
</p></div><div type="textpart" n="4" subtype="section"><p> sola sublimis et excelsa virtus est, nec
quicquam magnum est nisi quod simul placidum.</p></div></div></div><pb n="p.166"/><div type="textpart" n="2" subtype="book"><head>Liber II</head><div type="textpart" n="1" subtype="chapter"><div type="textpart" n="1" subtype="section"><p>Primus liber. Novate, benigniorem habuit materiam ; facilis enim in proclivia vitiorum decursus
est. Nunc ad exiliora veniendum est ; quaerimus
enim ira utrum iudicio an impetu incipiat, id est
utrum sua sponte moveatur an quemadmodum pleraque, quae intra nos non<note> non added by Hermes.
</note> insciis nobis oriuntur.
</p></div><div type="textpart" n="2" subtype="section"><p> Debet autem in haec se demittere disputatio, ut ad
illa quoque altiora possit exsurgere. Nam et in corpore
nostro ossa nervique et articuli, firmamenta totius et
vitalia, minime speciosa visu, prius ordinantur, deinde
haec, ex quibus omnis in faciem adspectumque decor
est ; post haec omnia, qui maxime oculos rapit, color
ultimus perfecto iam corpore adfunditur.
</p></div><div type="textpart" n="3" subtype="section"><p> Iram quin species oblata iniuriae moveat non est
dubium ; sed utrum speciem ipsa statim sequatur
et non accedente animo excurrat, an illo adsentiente

<pb n="p.168"/>
 moveatur quaerimus.
</p></div><div type="textpart" n="4" subtype="section"><p> Nobis placet nihil illam per
se audere sed animo adprobante; nam speciem
capere acceptae iniuriae et ultionem eius concupiscere
et utrumque coniungere, nec laedi se debuisse et
vindicari debere, non est eius impetus, qui sine
 voluntate nostra concitatur. Ille simplex est, hic compositus et plura continens; intellexit aliquid, indignatus est, damnavit, ulciscitur :
</p></div><div type="textpart" n="5" subtype="section"><p> haec non possunt
fieri, nisi animus eis quibus tangebatur adsensus est.
</p></div></div><div type="textpart" n="2" subtype="chapter"><div type="textpart" n="1" subtype="section"><p>  " Quorsus," inquis, " haec quaestio pertinet ? "
Ut sciamus quid sit ira. Nam si invitis nobis nascitur,
numquam rationi succumbet. Omnes enim motus,
qui non voluntate nostra fiunt, invicti et inevitabiles
sunt, ut horror frigida aspersis, ad quosdam tactus
aspernatio ; ad peiores nuntios subriguntur pili et
rubor ad improba verba suffunditur sequiturque
vertigo praerupta cernentis. Quorum quia nihil in
nostra potestate est, nulla quo minus fiant ratio
 persuadet. Ira praeceptis fugatur ;
</p></div><div type="textpart" n="2" subtype="section"><p> est enim voluntarium animi vitium, non ex his, quae condicione
quadam humanae sortis eveniunt ideoque etiam sapientissimis accidunt, inter quae et primus ille ictus
animi ponendus est, qui nos post opinionem iniuriae
 movet.
</p></div><div type="textpart" n="3" subtype="section"><p> Hic subit etiam inter ludicra scaenae spectacula

<pb n="p.170"/>
 et lectiones rerum vetustarum. Saepe Clodio
Ciceronem expellenti et Antonio occidenti videmur
irasci; quis non contra Mari arma, contra Sullae
proscriptionem concitatur ? Quis non Theodoto et
Achillae et ipsi puero non puerile auso facinus infestus est ?
</p></div><div type="textpart" n="4" subtype="section"><p> Cantus nos nonnumquam et citata
modulatio instigat Martiusque ille tubarum sonus ;
movet mentes et atrox pictura et iustissimorum
 suppliciorum tristis adspectus ;
</p></div><div type="textpart" n="5" subtype="section"><p> inde est quod adridemus ridentibus et contristat nos turba maerentium
et effervescimus ad aliena certamina. Quae non sunt
irae, non magis quam tristitia est, quae ad conspectum
mimici naufragii contrahit frontem, non magis quam
timor, qui Hannibale post Cannas moenia circumsidente lectorum percurrit animos, sed omnia ista
motus sunt animorum moveri nolentium nec adfectus
 sed principia proludentia adfectibus.
</p></div><div type="textpart" n="6" subtype="section"><p> Sic enim militaris
viri in media pace iam togati aures tuba suscitat
equosque castrenses erigit crepitus armorum. Alexandrum aiunt Xenophanto canente manum ad arma
misisse.
</p></div></div><div type="textpart" n="3" subtype="chapter"><div type="textpart" n="1" subtype="section"><p>  Nihil ex his, quae animum fortuito impellunt,
adfectus vocari debet ; ista, ut ita dicam, patitur
magis animus quam facit. Ergo adfectus est non ad
oblatas rerum species moveri, sed permittere se illis

<pb n="p.172"/>
 et hunc fortuitum motum prosequi.
</p></div><div type="textpart" n="2" subtype="section"><p> Nam si quis
pallorem et lacrimas procidentis et irritationem umeris
obsceni altumve suspirium et oculos subito acriores
aut quid his simile indicium adfectus animique signum
putat, fallitur nec intellegit corporis hos esse pulsus.
</p></div><div type="textpart" n="3" subtype="section"><p> Itaque et fortissimus plerumque vir dum armatur
expalluit et signo pugnae dato ferocissimo militi
paulum genua tremuerunt et magne imperatori antequam inter se acies arietarent cor exsiluit et oratori
eloquentissimo dum ad dicendum componitur summa
 riguerunt. Ira non moveri tantum debet sed excurrere ; est enim impetus ;
</p></div><div type="textpart" n="4" subtype="section"><p> numquam autem impetus
sine adsensu mentis est, neque enim fieri potest ut de
ultione et poena agatur animo nesciente. Putavit se
aliquis laesum, voluit ulcisci, dissuadente aliqua causa
statim resedit. Hanc iram non voco, motum animi
rationi parentem ; illa est ira, quae rationem transsilit, quae secum rapit.
</p></div><div type="textpart" n="5" subtype="section"><p> Ergo prima illa agitatio
animi, quam species iniuriae incussit, non magis ira
est quam ipsa iniuriae species ; ille sequens impetus,
qui speciem iniuriae non tantum accepit sed adprobavit, ira est, concitatio animi ad ultionem voluntate
et iudicio pergentis. Numquam dubium est quin
timor fugam habeat, ira impetum ; vide ergo an putes
aliquid sine adsensu mentis aut peti posse aut caveri.

<pb n="p.174"/>
                     </p></div></div><div type="textpart" n="4" subtype="chapter"><div type="textpart" n="1" subtype="section"><p>  Et ut scias quemadmodum incipiant adfectus
aut crescant aut efferantur, est primus motus non
voluntarius, quasi praeparatio adfectus et quaedam
comminatio ; alter cum voluntate non contumaci,
tamquam oporteat me vindicari, cum laesus sim, aut
oporteat hunc poenas dare, cum scelus fecerit ; tertius
motus est iam impotens, qui non si oportet ulcisci vult,
 sed utique, qui rationem evicit.
</p></div><div type="textpart" n="2" subtype="section"><p> Primum illum animi
ictum effugere ratione non possumus, sicut ne illa
quidem quae diximus accidere corporibus, ne nos
oscitatio aliena sollicitet, ne oculi ad intentationem
subitam digitorum conprimantur. Ista non potest
ratio vincere, consuetudo fortasse et adsidua observabo extenuat. Alter ille motus, qui iudicio
nascitur, iudicio tollitur.
</p></div></div><div type="textpart" n="5" subtype="chapter"><div type="textpart" n="1" subtype="section"><p>  Illud etiamnunc quaerendum est, ii qui vulgo
saeviunt et sanguine humano gaudent an irascantur,
cum eos occidunt, a quibus nec acceperunt iniuriam
nec accepisse ipsi se existimant ; qualis fuit Apollodorus aut Phalaris. Haec non est ira, feritas est ;
</p></div><div type="textpart" n="2" subtype="section"><p>
non enim quia accepit iniuriam nocet, sed parata est,
dum noceat, vel accipere, nec illi verbera lacerationesque in ultionem petuntur sed in voluptatem.
</p></div><div type="textpart" n="3" subtype="section"><p> Quid
	ergo est<note> est Hermes after Gertz,
	</note> ? Origo huius mali ab ira est, quae ubi

<pb n="p.176"/>
frequenti exercitatione et satietate in oblivionem
clementiae venit et omne foedus humanum eiecit
animo, novissime in crudelitatem transit. Rident
itaque gaudentque et voluptate multa perfruuntur
plurimumque ab iratorum vultu absunt, per otium
saevi.
</p></div><div type="textpart" n="4" subtype="section"><p> Hannibalem aiunt dixisse, cum fossam sanguine
humano plenam vidisset : "O formonsum spectaculum ! " Quanto pulchrius illi visum esset, si flumen
aliquod lacumque complesset ! Quid mirum, si hoc
maxime spectaculo caperis innatus sanguini et ab
infante caedibus admotus ? Sequetur te fortuna
crudelitati tuae per viginti annos secunda dabitque
oculis tuis gratum ubique spectaculum ; videbis istud
et circa Trasumennum et circa Cannas et novissime
 circa Carthaginem tuam.
</p></div><div type="textpart" n="5" subtype="section"><p> Volesus nuper sub divo
Augusto proconsul Asiae, cum trecentos uno die
securi percussisset, incedens inter cadavera vultu
superbo, quasi magnificum quiddam conspiciendumque fecisset, Graece proclamavit : " O rem regiam ! "
Quid hic rex fecisset ? Non fuit haec ira sed maius
malum et insanabile.
</p></div></div><div type="textpart" n="6" subtype="chapter"><div type="textpart" n="1" subtype="section"><p>  " Virtus," inquit, " ut honestis rebus propitia
est, ita turpibus irata esse debet." Quid, si dicat virtutem et humilem et magnam esse debere ? Atqui
hoc dicit, illam<note> illam Hermes, after Müller : qui illam MSS.
	
</note> extolli vult et deprimi, quoniam
laetitia ob recte factum clara magnificaque est, ira
ob alienum peccatum sordida et angusti pectoris est.

<pb n="p.178"/>
 Nec umquam committet virtus, ut vitia, dum compescit, imitetur ;
</p></div><div type="textpart" n="2" subtype="section"><p> iram ipsam castigandam habet, quae
nihilo melior est, saepe etiam peior is delictis quibus
irascitur. Gaudere laetarique proprium et naturale
virtutis est ; irasci non est ex dignitate eius, non
magis quam maerere. Atqui iracundiae tristitia
comes est et in hanc omnis ira vel post paenitentiam
 vel post repulsam revolvitur.
</p></div><div type="textpart" n="3" subtype="section"><p> Et si sapientis est
peccatis irasci, magis irascetur maioribus et saepe
irascetur ; sequitur, ut non tantum iratus sit sapiens,
sed iracundus. Atqui si nec magnam iram nec
frequentem in animo sapientis locum habere credimus, quid est, quare non ex toto illum hoc adfectu
 liberemus ?
</p></div><div type="textpart" n="4" subtype="section"><p> Modus enim esse non potest, si pro facto
cuiusque irascendum est ; nam aut iniquus erit, si
aequaliter irascetur delictis inaequalibus, aut iracundissimus, si totiens excanduerit quotiens iram
scelera meruerint.
</p></div></div><div type="textpart" n="7" subtype="chapter"><div type="textpart" n="1" subtype="section"><p>  Et quid indignius quam sapientis adfectum ex
aliena pendere nequitia ? Desinet ille Socrates posse
eundem vultum domum referre, quem domo extulerat ? Atqui si irasci sapiens turpiter factis debet
et concitari contristarique ob scelera, nihil est
aerumnosius sapiente ; omnis illi per iracundiam
 maeroremque vita transibit.
</p></div><div type="textpart" n="2" subtype="section"><p> Quod enim momentum
erit, quo non improbanda videat ? Quotiens processere domo, per sceleratos illi avarosque et prodigos

<pb n="p.180"/>
et impudentis et ob ista felices incedendum erit ;
nusquam oculi eius flectentur, ut non quod indignentur inveniant. Deficiet, si totiens a se iram
 quotiens causa poscet exegerit.
</p></div><div type="textpart" n="3" subtype="section"><p> Haec tot milia ad
forum prima luce properantia quam turpes lites,
quanto turpiores advocatos habent ! Alius iudicia
patris accusat, quae vereri satius fuit, alius cum matre
consistit, alius delator venit eius criminis, cuius
manifestior reus est; et iudex damnaturus quae
fecit eligitur et corona pro mala causa stat<note> stat Gertz, omitted by Hermes.
</note> bona
patroni voce corrupta.
</p></div></div><div type="textpart" n="8" subtype="chapter"><div type="textpart" n="1" subtype="section"><p>  Quid singula persequor ? Cum videris forum
multitudine refertum et saepta concursu omnis frequentiae plena et illum circum, in quo maximam sui
partem populus ostendit, hoc scito, istic tantundem
 esse vitiorum quantum hominum.
</p></div><div type="textpart" n="2" subtype="section"><p> Inter istos quos
togatos vides nulla pax est ; alter in alterius exitium
levi compendio ducitur ; nulli nisi ex alterius iniuria
quaestus est; felicem oderunt, infelicem contemnunt;
maiorem gravantur, minori graves sunt; diversis
stimulantur cupiditatibus ; omnia perdita ob levem
voluptatem praedamque cupiunt. Non alia quam
in ludo gladiatorio vita est cum isdem bibentium
 pugnantiumque.
</p></div><div type="textpart" n="3" subtype="section"><p> Ferarum iste conventus est, nisi quod
                        illae inter se placidae sunt morsuque similium abstinent,

<pb n="p.182"/>
	 hi mutua laceratione satiantur. Hoc omnino<note> hoc omnino Vahlen : hoc in uno A,
	</note>
ab animalibus mutis differunt, quod illa mansuescunt
alentibus, horum rabies ipsos a quibus est nutrita
depascitur.
</p></div></div><div type="textpart" n="9" subtype="chapter"><div type="textpart" n="1" subtype="section"><p>  Numquam irasci desinet sapiens, si semel
coeperit. Omnia sceleribus ac vitiis plena sunt ; plus
committitur quam quod possit coercitione sanari.
Certatur ingenti quidem nequitiae certamine. Maior
cottidie peccandi cupiditas, minor verecundia est ;
expulso melioris aequiorisque respectu quocumque
visum est libido se impingit, nec furtiva iam scelera
sunt. Praeter oculos eunt, adeoque in publicum
missa nequitia est et in omnium pectoribus evaluit, ut
 innocentia non rara sed nulla sit.
</p></div><div type="textpart" n="2" subtype="section"><p> Numquid enim
singuli aut pauci rupere legem ? Undique velut signo
dato ad fas nefasque miscendum coorti sunt :
<quote rend="blockquote"><l part="F">Non hospes ab hospite tutus,</l><l>non socer a genero ; fratrum quoque gratia rara est.</l><l>Imminet exitio vir coniugis, illa mariti;</l><l>lurida terribiles miscent aconita novercae ;</l><l>filius ante diem patrios inquirit in annos.</l></quote>
                     </p></div><div type="textpart" n="3" subtype="section"><p> Et quota ista pars scelerum est ! Non descripsit
castra ex uno partu contraria et parentium liberorumque sacramenta diversa, subiectam patriae civis
manu flammam et agmina infestorum equitum ad inquirendas proscriptorum latebras circumvolitantia et
violatos fontes venenis et pestilentiam manu factam et
praeductam obsessis parentibus fossam, plenos carceres

<pb n="p.184"/>
 et incendia totas urbes concremantia dominationesque funestas et regnorum publicorumque exitiorum
clandestina consilia, et pro gloria habita, quae quam
diu opprimi possunt, scelera sunt, raptus ac stupra et
 ne os quidem libidini exceptum.
</p></div><div type="textpart" n="4" subtype="section"><p> Adde nunc publica
	periuria gentium et rupta foedera et in praedam <note> so editors : praedam A : pro praeda Gertz.
	</note>
validioris quidquid non resistebat abductum, circumscriptiones, furta, fraudes, infitiationes, quibus trina
non sufficiunt fora. Si tantum irasci vis sapientem,
quantum scelerum indignitas exigit, non irascendum
illi sed insaniendum est.
</p></div></div><div type="textpart" n="10" subtype="chapter"><div type="textpart" n="1" subtype="section"><p>  Illud potius cogitabis, non esse irascendum
erroribus. Quid enim, si quis irascatur in tenebris
parum vestigia certa ponentibus ? Quid, si quis
surdis imperia non exaudientibus ? Quid, si pueris,
quod neglecto dispectu officiorum ad lusus et ineptos
aequalium iocos spectent ? Quid, si illis irasci velis,
qui,<note> qui added by Hermes.
</note> quod aegrotant senescunt, fatigantur ? Inter
cetera mortalitatis incommoda et hoc est, caligo
mentium nec tantum necessitas errandi sed errorum
 amor.
</p></div><div type="textpart" n="2" subtype="section"><p> Ne singulis irascaris, universis ignoscendum
est, generi humano venia tribuenda est. Si irasceris
iuvenibus senibusque, quod peccant, irascere et<note> et added by Gertz.
</note> infantibus : peccaturi sunt. Numquis irascitur pueris,
quorum aetas nondum novit rerum discrimina ? Maior

<pb n="p.186"/>
est excusatio et iustior hominem esse quam puerum.
</p></div><div type="textpart" n="3" subtype="section"><p> Hac condicione nati sumus, animalia obnoxia non
paucioribus animi quam corporis morbis, non quidem
obtusa nec tarda, sed acumine nostro male utentia,
alter alteri vitiorum exempla. Quisquis sequitur priores male iter ingressos, quidni habeat excusationem,
 cum publica via erraverit ?
</p></div><div type="textpart" n="4" subtype="section"><p> In singulos severitas
imperatoris destringitur, at necessaria venia est, ubi
totus deseruit exercitus. Quid tollit iram sapientis ?
Turba peccantium. Intellegit quam et iniquum sit et
periculosum irasci publico vitio.
</p></div><div type="textpart" n="5" subtype="section"><p> Heraclitus quotiens prodierat et tantum circa se
male viventium, immo male pereuntium viderat,
flebat, miserebatur omnium, qui sibi laeti felicesque
occurrebant, miti animo, sed nimis imbecillo, et ipse
inter deplorandos erat. Democritum contra aiunt
numquam sine risu in publico fuisse ; adeo nihil illi
videbatur senum eorum quae serio gerebantur. Ubi
istic irae locus est ? Aut ridenda omnia aut flenda
sunt.
</p></div><div type="textpart" n="6" subtype="section"><p> Non irascetur sapiens peccantibus. Quare ? Quia
scit neminem nasci sapientem sed fieri, scit paucissimos omni aevo sapientis evadere, quia condicionem
humanae vitae perspectam habet, nemo autem
naturae sanus irascitur. Quid enim, si mirari velit

<pb n="p.188"/>
non in silvestribus dumis poma pendere ? Quid, si
miretur spineta sentesque non utili aliqua fruge compleri ? Nemo irascitur, ubi vitium natura defendit.
</p></div><div type="textpart" n="7" subtype="section"><p> Placidus itaque sapiens et aequus erroribus, non
hostis sed corrector peccantium, hoc cottidie procedit
animo: " Multi mihi occurrent vino dediti, multi
libidinosi, multi ingrati, multi avari, multi furiis
ambitionis agitati." Omnia ista tam propitius aspiciet
 quam aegros suos medicus.
</p></div><div type="textpart" n="8" subtype="section"><p> Numquid ille, cuius
navigium multam undique laxatis compagibus aquam
trahit, nautis ipsique navigio irascitur ? Occurrit
potius et aliam excludit undam, aliam egerit, manifesta foramina praecludit, latentibus et ex occulto
sentinam ducentibus labore continuo resistit, nec ideo
intermittit, quia quantum exhaustum est subnascitur.
Lento adiutorio opus est contra mala continua et
fecunda, non ut desinant, sed ne vincant.
</p></div></div><div type="textpart" n="11" subtype="chapter"><div type="textpart" n="1" subtype="section"><p>  " Utilis est," inquit, " ira, quia contemptum
effugit, quia malos terret." Primum ira, si quantum
minatur valet, ob hoc ipsum quod terribilis est et
invisa est ; periculosius est autem timeri quam despici. Si vero sine viribus est, magis exposita contemptui est et derisum non effugit ; quid enim est
iracundia in supervacuum tumultuante frigidius ?
</p></div><div type="textpart" n="2" subtype="section"><p> Deinde non ideo quaedam, quia sunt terribiliora,

<pb n="p.190"/>
potiora sunt, nec hoc sapienti diei velim: " Quod ferae,
sapientis quoque telum est, timeri." Quid ? Non
timetur febris, podagra, ulcus malum ? Numquid
ideo quicquam in istis boni est ? An contra omnia
despecta foedaque et turpia, ipsoque eo timentur ?
Sic ira per se deformis est et minime metuenda, at
timetur a pluribus sicut deformis persona ab infantibus.
</p></div><div type="textpart" n="3" subtype="section"><p> Quid, quod semper in auctores redundat
timor nec quisquam metuitur ipse securus ? Occurrat
hoc loco tibi Laberianus ille versus, qui medio civili
bello in theatro dictus totum in se populum non aliter
convertit, quam si missa esset vox publici adfectus :
<quote rend="blockquote"><l>Necesse est multos timeat quem multi timent.</l></quote>
                     </p></div><div type="textpart" n="4" subtype="section"><p> Ita natura constituit, ut quidquid alieno metu magnum est, a suo non vacet. Leonum quam pavida
sunt ad levissimos sonos pectora ! Acerrimas feras
umbra et vox et odor insolitus exagitat. Quidquid
terret et trepidat. Non est ergo quare concupiscat
quisquam sapiens timeri, nec ideo iram magnum
quiddam putet, quia formidini est, quoniam quidem
etiam contemptissima timentur ut venena et ossa
pestifera et morsus.<note> venena  <gap reason="omitted"/> morsus so A : mortifera for pestifera L :
	venenato bestiae pestiferae morsu Haupt : venenato aspis
	viperave morsu Gertz : venenato serpens pestifera morsu
	Hermes.
</note>
                     </p></div><div type="textpart" n="5" subtype="section"><p> Nec mirum est, cum maximos
ferarum greges linea pinnis distincta contineat et in

<pb n="p.192"/>
insidias agat, ab ipso effectu dicta formido ; vanis
enim vana terrori sunt. Curriculi motus rotarumque
versata facies leones redegit in caveam, elephantos
 porcina vox terret.
</p></div><div type="textpart" n="6" subtype="section"><p> Sic itaque ira metuitur, quomodo
umbra ab infantibus, a feris rubens pinna. Non ipsa
in se quicquam habet firmum aut forte, sed leves
animos movet.
</p></div></div><div type="textpart" n="12" subtype="chapter"><div type="textpart" n="1" subtype="section"><p>  " Nequitia," inquit, " de rerum natura tollenda
est, si velis iram tollere ; neutrum autem potest
fieri." Primum potest aliquis non algere, quamvis
ex rerum natura hiemps sit, et non aestuare, quamvis
menses aestivi sint. Aut loci beneficio adversus intemperiem anni tutus est aut patientia corporis
 sensum utriusque pervicit. Deinde verte istud :
</p></div><div type="textpart" n="2" subtype="section"><p>
necesse est prius virtutem ex animo tollas quam
iracundiam recipias, quoniam cum virtutibus vitia
non coeunt, nec magis quisquam eodem tempore et
iratus potest esse et vir bonus quam aeger et sanus.
</p></div><div type="textpart" n="3" subtype="section"><p> " Non potest," inquit, " omnis ex animo ira tolli,
nec hoc hominis natura patitur." Atqui nihil est
tam difficile et arduum quod non humana mens vincat
et in familiaritatem perducat adsidua meditatio,
nullique sunt tam feri et sui iuris adfectus, ut non
 disciplina perdomentur.
</p></div><div type="textpart" n="4" subtype="section"><p> Quodcumque sibi imperavit
animus, obtinuit. Quidam ne umquam riderent consecuti sunt ; vino quidam, alii venere, quidam omni
umore interdixere corporibus; alius contentus brevi

<pb n="p.194"/>
somno vigiliam indefatigabilem extendit ; didicerunt
tenuissimis et adversis funibus currere et ingentia
vixque humanis toleranda viribus onera portare et in
immensam altitudinem mergi ae sine ulla respirandi
 vice perpeti maria.
</p></div><div type="textpart" n="5" subtype="section"><p> Mille sunt alia, in quibus pertinacia impedimentum omne transcendit ostenditque
nihil esse difficile cuius sibi ipsa mens patientiam indiceret. Istis quos paulo ante rettuli aut nulla tam pertinacis studii aut non digna merces fuit—quid enim magnificum consequitur ille qui meditatus est per intentos
funes ire ? qui sarcinae ingenti cervices supponere ?
qui somno non summittere oculos ? qui penetrare in
imum mare ?—et tamen ad finem operis non magno
 auctoramento labor pervenit.
</p></div><div type="textpart" n="6" subtype="section"><p> Nos non advocabimus
patientiam, quos tantum praemium expectat, felicis
animi immota tranquillitas ? Quantum est effugere
maximum malum, iram, et cum illa rabiem, saevitiam,
crudelitatem, furorem, alios comites eius adfectus!
</p></div></div><div type="textpart" n="13" subtype="chapter"><div type="textpart" n="1" subtype="section"><p>  Non est quod patrocinium nobis quaeramus
et excusatam licentiam, dicentes aut utile id esse aut
inevitabile; cui enim tandem vitio advocatus defuit ?
Non est quod dicas excidi non posse ; sanabilibus
aegrotamus malis ipsaque nos in rectum genitos natura, si emendari velimus, iuvat. Nec, ut quibusdam
visum est, arduum in virtutes et asperum iter est ;

<pb n="p.196"/>
 plano adeuntur. Non vanae vobis auctor rei venio.
</p></div><div type="textpart" n="2" subtype="section"><p>
Facilis est ad beatam vitam via ; inite modo bonis
auspiciis ipsisque dis bene iuvantibus. Multo difficilius est facere ista quae facitis. Quid est animi
quiete otiosius, quid ira laboriosius ? Quid clementia
remissius, quid crudelitate negotiosius ? Vacat pudicitia, libido occupatissima est. Omnium denique
virtutum tutela facilis est, vitia magno coluntur.
</p></div><div type="textpart" n="3" subtype="section"><p> Debet ira removeri—hoc ex parte fatentur etiam qui
dicunt esse minuendam ; tota dimittatur, nihil profutura est. Sine illa facilius rectiusque scelera
tollentur, mali punientur et transducentur in melius.
Omnia quae debet sapiens sine ullius malae rei
ministerio efficiet nihilque admiscebit, cuius modum
sollicitius observet.
</p></div></div><div type="textpart" n="14" subtype="chapter"><div type="textpart" n="1" subtype="section"><p>  Numquam itaque iracundia admittenda est ;
aliquando simulanda, si segnes audientium animi concitandi sunt, sicut tarde consurgentis ad cursum equos
stimulis facibusque subditis excitamus. Aliquando incutiendus est iis metus apud quos ratio non proficit ;
irasci quidem non magis utile est quam maerere, quam
 metuere. " Quid ergo ?
</p></div><div type="textpart" n="2" subtype="section"><p> Non incidunt causae quae
iram lacessant ? " Sed tunc maxime illi opponendae
manus sunt. Nec est difficile vincere animum, cum
athletae quoque in vilissima sui parte occupati tamen
ictus doloresque patiantur, ut vires caedentis exhauriant, nec cum ira suadet, feriant, sed eum occasio.

<pb n="p.198"/>
                     </p></div><div type="textpart" n="3" subtype="section"><p> Pyrrhum maximum praeceptorem certaminis gymnici
solitum aiunt iis quos exercebat praecipere, ne
irascerentur ; ira enim perturbat artem et qua noceat
tantum aspicit. Saepe itaque ratio patientiam suadet,
ira vindictam, et qui primis defungi malis potuimus, in
 maiora devolvimur.
</p></div><div type="textpart" n="4" subtype="section"><p> Quosdam unius verbi contumelia
non aequo animo lata in exilium proiecit, et qui levem
iniuriam silentio ferre noluerant, gravissimis malis
obruti sunt, indignatique aliquid ex plenissima
libertate deminui servile in sese adtraxerunt iugum.
</p></div></div><div type="textpart" n="15" subtype="chapter"><div type="textpart" n="1" subtype="section"><p>  " Ut scias," inquit, " iram habere in se generosi
aliquid, liberas videbis gentes, quae iracundissimae
sunt, ut Germanos et Scythas." Quod evenit, quia
fortia solidaque natura ingenia, antequam disciplina
molliantur, prona in iram sunt. Quaedam enim non
nisi melioribus innascuntur ingeniis, sicut valida
arbusta laeta quamvis neclecta tellus creat, et alta
 fecundi soli silva est.
</p></div><div type="textpart" n="2" subtype="section"><p> Itaque et ingenia natura fortia
iracundiam ferunt nihilque tenue et exile capiunt
ignea et fervida, sed imperfectus illis vigor est ut
omnibus, quae sine arte ipsius tantum naturae bono
exsurgunt, sed nisi cito domita sunt, quae fortitudini
 apta erant, audaciae temeritatique consuescunt. Quid?
</p></div><div type="textpart" n="3" subtype="section"><p>
Non mitioribus animis vitia leniora coniuncta sunt, ut

<pb n="p.200"/>
misericordia et amor et verecundia ? Itaque saepe
tibi bonam indolem malis quoque suis ostendam ; sed
non ideo vitia non sunt, si naturae melioris indicia sunt.
</p></div><div type="textpart" n="4" subtype="section"><p> Deinde omnes istae feritate liberae gentes leonum
luporumque ritu ut servire non possunt, ita nec
imperare; non enim humani vim ingenii, sed feri
et intractabilis habent; nemo autem regere potest
 nisi qui et regi.
</p></div><div type="textpart" n="5" subtype="section"><p> Fere itaque imperia penes eos
fuere populos, qui mitiore caelo utuntur. In frigora
septemtrionemque vergentibus immansueta ingenia
sunt, ut ait poeta :
<quote rend="blockquote"><l>Suoque simillima caelo.</l></quote>
                     </p></div></div><div type="textpart" n="16" subtype="chapter"><div type="textpart" n="1" subtype="section"><p>  "Animalia," inquit, "generosissima habentur,
quibus multum inest irae." Errat qui ea in exemplum
hominis adducit, quibus pro ratione est impetus ; homini pro impetu ratio est. Sed ne illis quidem omnibus idem prodest ; iracundia leones adiuvat, pavor
 cervos, accipitrem impetus, columbam fuga.
</p></div><div type="textpart" n="2" subtype="section"><p> Quid,
quod ne illud quidem verum est, optima animalia esse
iracundissima? Feras putem, quibus ex raptu alimenta
sunt, meliores quo iratiores ; patientiam laudaverim
boum et equorum frenos sequentium. Quid est autem
cur hominem ad tam infelicia exempla revoces, cum
habeas mundum deumque, quem ex omnibus animalibus, 

<pb n="p.202"/>
 ut solus imitetur, solus intellegit ? " Simplicissimi," inquit, " omnium habentur iracundi."
</p></div><div type="textpart" n="3" subtype="section"><p>
Fraudulentis enim et versutis comparantur et simplices videntur, quia expositi sunt. Quos quidem
non simplices dixerim sed incautos ; stultis, luxuriosis
nepotibusque hoc nomen imponimus et omnibus vitiis
parum callidis.
</p></div></div><div type="textpart" n="17" subtype="chapter"><div type="textpart" n="1" subtype="section"><p>  " Orator," inquit, " iratus aliquando melior
est." Immo imitatus iratum ; nam et histriones in
pronuntiando non irati populum movent, sed iratum
bene agentes ; et apud iudices itaque et in contione et
ubicumque alieni animi ad nostrum arbitrium agendi
sunt, modo iram, modo metum, modo misericordiam,
ut aliis incutiamus, ipsi simulabimus, et saepe id,
quod veri adfectus non effecissent, effecit imitatio
adfectuum. " Languidus," inquit, " animus est qui
 ira caret." Verum est, si nihil habet ira valentius.
</p></div><div type="textpart" n="2" subtype="section"><p>
Nec latronem oportet esse nec praedam, nec misericordem nec crudelem ; illius nimis mollis animus,
huius nimis durus est. Temperatus sit sapiens et ad
res fortius agendas non iram sed vim adhibeat.
</p></div></div><div type="textpart" n="18" subtype="chapter"><div type="textpart" n="1" subtype="section"><p>  Quoniam quae de ira quaeruntur tractavimus,
accedamus ad remedia eius. Duo autem, ut opinor,
sunt : ne incidamus in iram et ne in ira peccemus.
Ut in corporum cura alia de tuenda valetudine, alia de
restituenda praecepta sunt, ita aliter iram debemus

<pb n="p.204"/>
repellere, aliter compescere. Ut vitemus, quaedam
ad universam vitam pertinentia praecipientur ; ea in
educationem et in sequentia tempora dividentur.
</p></div><div type="textpart" n="2" subtype="section"><p> Educatio maximam diligentiam plurimumque profuturam desiderat ; facile est enim teneros adhuc
animos componere, difficulter reciduntur vitia quae
nobiscum creverunt.
</p></div></div><div type="textpart" n="19" subtype="chapter"><div type="textpart" n="1" subtype="section"><p>  Opportunissima ad iracundiam fervidi animi
natura est. Nam cum elementa sint quattuor, ignis,
aquae, aëris, terrae, potestates pares his sunt, fervida,
frigida, arida atque umida. Et locorum itaque et animalium et corporum et morum varietates mixtura
elementorum facit, et proinde aliquo magis incumbunt
ingenia, prout alicuius elementi maior vis abundavit.
Inde quasdam umidas vocamus aridasque regiones et
calidas et frigidas. Eadem animalium hominumque
 discrimina sunt ;
</p></div><div type="textpart" n="2" subtype="section"><p> refert quantum quisque umidi in
se calidique contineat ; cuius in illo elementi portio
praevalebit, inde mores erunt. Iracundos fervida
animi natura faciet, est enim actuosus et pertinax
ignis ; frigidi mixtura timidos facit, pigrum est enim
 contractumque frigus.
</p></div><div type="textpart" n="3" subtype="section"><p> Volunt itaque quidam ex
nostris iram in pectore moveri effervescente circa cor
sanguine ; causa cur hic potissimum adsignetur irae
locus non alia est, quam quod in toto corpore calidissimum pectus est.
</p></div><div type="textpart" n="4" subtype="section"><p> Quibus umidi plus inest, eorum

<pb n="p.206"/>
paulatim crescit ira, quia non est paratus illis calor
sed motu adquiritur ; itaque puerorum feminarumque
irae acres magis quam graves sunt levioresque dum
incipiunt. Siccis aetatibus vehemens robustaque est
ira, sed sine incremento, non multum sibi adiciens,
quia inclinaturum calorem frigus insequitur. Senes
difficiles et queruli sunt, ut aegri et convalescentes et
quorum aut lassitudine aut detractione sanguinis ex
 haustus est calor ;
</p></div><div type="textpart" n="5" subtype="section"><p> in eadem causa sunt siti fameque
tabidi et quibus exsangue corpus est maligneque
alitur et deficit. Vinum incendit iras, quia calorem
auget ; pro cuiusque natura quidam ebrii effervescunt, quidam saucii. Neque ulla alia causa est, cur
iracundissimi sint flavi rubentesque, quibus talis
natura color est, qualis fieri ceteris inter iram solet ;
mobilis enim illis agitatusque sanguis est.
</p></div></div><div type="textpart" n="20" subtype="chapter"><div type="textpart" n="1" subtype="section"><p>  Sed quemadmodum natura quosdam proclives
in iram facit, ita multae incidunt causae, quae idem
possint quod natura. Alios morbus aut iniuria corporum in hoc perduxit, alios labor aut continua pervigilia noctesque sollicitae et desideria amoresque;
quidquid aliud aut corpori nocuit aut animo, aegram
 mentem in querellas parat.
</p></div><div type="textpart" n="2" subtype="section"><p> Sed omnia ista initia
causaeque sunt ; plurimum potest consuetudo, quae
si gravis est, alit vitium. Naturam quidem mutare
difficile est, nec licet semel mixta nascentium
elementa convertere ; sed in hoc nosse profuit, ut

<pb n="p.208"/>
calentibus ingeniis subtrahas vinum, quod pueris
Plato negandum putat et ignem vetat igne incitari.
Ne cibis quidem implendi sint ; distendentur enim
 corpora et animi cum corpore tumescent.
</p></div><div type="textpart" n="3" subtype="section"><p> Labor illos
citra lassitudinem exerceat, ut minuatur, non ut
consumatur calor nimiusque ille fervor despumet.
Lusus quoque proderunt ; modica enim voluptas laxat
 animos et temperat.
</p></div><div type="textpart" n="4" subtype="section"><p> Umidioribus siccioribusque et
frigidis non est ab ira periculum, sed ignaviora vitia
metuenda sunt, pavor et difficultas et desperatio et
suspiciones. Extollenda itaque fovendaque talia
ingenia et in laetitiam evocanda sunt. Et quia aliis
contra iram, aliis contra tristitiam remediis utendum
est nec dissimillimis tantum ista sed contrariis
curanda sunt, semper ei occurremus quod increverit.
</p></div></div><div type="textpart" n="21" subtype="chapter"><div type="textpart" n="1" subtype="section"><p>  Plurimum, inquam, proderit pueros statim
salubriter institui ; difficile autem regimen est, quia
dare debemus operam, ne aut iram in illis nutriamus
 aut indolem retundamus.
</p></div><div type="textpart" n="2" subtype="section"><p> Diligenti observatione res
indiget ; utrumque enim, et quod extollendum et
quod deprimendum est, similibus alitur, facile autem
 etiam adtendentem similia decipiunt.
</p></div><div type="textpart" n="3" subtype="section"><p> Crescit licentia
spiritus, servitute comminuitur ; adsurgit, si laudatur et in spem sui bonam adducitur, sed eadem
ista insolentiam et iracundiam generant; itaque

<pb n="p.210"/>
sic inter utrumque regendus est, ut modo frenis
 utamur modo stimulis.
</p></div><div type="textpart" n="4" subtype="section"><p> Nihil humile, nihil servile
patiatur; numquam illi necesse sit rogare suppliciter nec prosit rogasse, potius causae suae et
prioribus factis et bonis in futurum promissis donetur.
</p></div><div type="textpart" n="5" subtype="section"><p> In certaminibus aequalium nec vinci illum patiamur
nec irasci; demus operam, ut familiaris sit iis cum
quibus contendere solet, ut in certamine adsuescat
non nocere velle sed vincere ; quotiens superaverat
et dignum aliquid laude fecerit, attolli non gestire
patiamur, gaudium enim exultatio, exultationem
 tumor et nimia aestimatio sui sequitur.
</p></div><div type="textpart" n="6" subtype="section"><p> Dabimus
aliquod laxamentum, in desidiam vero otiumque
non resolvemus et procul a contactu deliciarum retinebimus ; nihil enim magis facit iracundos quam
educatio mollis et blanda. Ideo unicis quo plus
indulgetur, pupillisque quo plus licet, corruptior
animus est. Non resistet offensis cui nihil umquam
negatum est, cuius lacrimas sollicita semper mater
 abstersit, cui de paedagogo satisfactum est.
</p></div><div type="textpart" n="7" subtype="section"><p> Non
vides, ut maiorem quamque fortunam maior ira
comitetur ? In divitibus et nobilibus et magistratibus
praecipue apparet, cum quidquid leve et inane in
animo erat secunda se aura sustulit. Felicitas

<pb n="p.212"/>
iracundiam nutrit, ubi aures superbas adsentatorum
turba circumstetit : " Tibi enim ille respondeat ?
non pro fastigio te tuo metiris ; ipse te proicis " et
alia quibus vix sanae et ab initio bene fundatae
 mentes restiterunt.
</p></div><div type="textpart" n="8" subtype="section"><p> Longe itaque ab adsentatione
pueritia removenda est ; audiat verum. Et timeat
interim, vereatur semper, maioribus adsurgat. Nihil
per iracundiam exoret ; quod flenti negatum fuerit,
quieto offeratur. Et divitias parentium in conspectu
 habeat, non in usu.
</p></div><div type="textpart" n="9" subtype="section"><p> Exprobrentur illi perperam
facta. Pertinebit ad rem praeceptores paedagogosque pueris placidos dari. Proximis adplicatur
omne quod tenerum est et in eorum similitudinem
crescit ; nutricum et paedagogorum rettulere mox
adulescentium mores.
</p></div><div type="textpart" n="10" subtype="section"><p> Apud Platonem educatus
puer cum ad parentes relatus vociferantem videret
patrem : " Numquam," inquit, " hoc apud Platonem
vidi." Non dubito quin citius patrem imitatus sit
quam Platonem.
</p></div><div type="textpart" n="11" subtype="section"><p> Tenuis ante omnia victus sit <note> sit added by Ruhkopf,
</note>
et non pretiosa vestis et similis cultus cum aequalibus.
Non irascetur aliquem sibi comparari quem ab initio
multis parem feceris.
</p></div></div><div type="textpart" n="22" subtype="chapter"><div type="textpart" n="1" subtype="section"><p>  Sed haec ad liberos nostros pertinent; in
nobis quidem sors nascendi et educatio nec vitii
locum nec iam praecepti habet ; sequentia ordinanda

<pb n="p.214"/>
 sunt. Contra primas itaque causas pugnare debemus.
</p></div><div type="textpart" n="2" subtype="section"><p> Causa autem iracundiae opinio iniuriae est,
cui non facile credendum est. Ne apertis quidem
manifestisque statim accedendum ; quaedam enim
 falsa veri speciem ferunt.
</p></div><div type="textpart" n="3" subtype="section"><p> Dandum semper est
tempus; veritatem dies aperit. Ne sint aures
criminantibus faciles ; hoc humanae naturae vitium
suspectum notumque nobis sit, quod, quae inviti
audimus, libenter credimus et, antequam iudicemus,
 irascimur.
</p></div><div type="textpart" n="4" subtype="section"><p> Quid, quod non criminationibus tantum,
sed suspicionibus impellimur et ex vultu risu que
alieno peiora interpretati innocentibus irascimur ?
Itaque agenda est contra se causa absentis et in
suspenso ira retinenda ; potest enim poena dilata
exigi, non potest exacta revocari.
</p></div></div><div type="textpart" n="23" subtype="chapter"><div type="textpart" n="1" subtype="section"><p>  Notus est ille tyrannicida, qui imperfecto opere
comprehensus et ab Hippia tortus, ut conscios
indicaret, circumstantes amicos tyranni nominavit
quibusque maxime caram salutem eius sciebat ; et
cum ille singulos, ut nominati erant, occidi iussisset,
interrogant!, ecquis superesset, " Tu," inquit, " solus ;
neminem enim alium cui carus esses reliqui." Effecit
ira, ut tyrannus tyrannicidae manus accommodaret
 et praesidia sua gladio suo caederet.
</p></div><div type="textpart" n="2" subtype="section"><p> Quanto animosius

<pb n="p.216"/>
 Alexander! Qui cum legisset epistulam
matris, qua admonebatur, ut a veneno Philippi
medici caveret, acceptam potionem non deterritus
 bibit. Plus sibi de amico suo credidit.
</p></div><div type="textpart" n="3" subtype="section"><p> Dignus fuit
qui innocentem haberet, dignus qui faceret ! Hoc
eo magis in Alexandro laudo, quia nemo tam obnoxius
irae fuit ; quo rarior autem moderatio in regibus,
 hoc laudanda magis est.
</p></div><div type="textpart" n="4" subtype="section"><p> Fecit hoc et C. Caesar
ille qui victoria civili clementissime usus est ; cum
scrinia deprendisset epistularum ad Cn. Pompeium
missarum ab iis, qui videbantur aut in diversis aut
in neutris fuisse partibus, combussit. Quamvis
moderate soleret irasci, maluit tamen non posse ;
gratissimum putavit genus veniae nescire quid
quisque peccasset.
</p></div></div><div type="textpart" n="24" subtype="chapter"><div type="textpart" n="1" subtype="section"><p>  Plurimum mali credulitas facit. Saepe ne
audiendum quidem est, quoniam in quibusdam rebus
satius est decipi quam diffidere. Tollenda ex animo
suspicio et coniectura, fallacissima irritamenta.
" Ille me parum humane salutavit ; ille osculo meo
non adhaesit ; ille inchoatum sermonem cito abrupit ;
ille ad cenam non vocavit ; illius vultus aversior
 visus est." Non deerit suspicioni argumentatio.
</p></div><div type="textpart" n="2" subtype="section"><p>
Simplicitate opus est et benigna rerum aestimatione.
Nihil nisi quod in oculos incurret manifestumque
erit credamus, et quotiens suspicio nostra vana

<pb n="p.218"/>
apparuerit, obiurgemus credulitatem; haec enim
castigatio consuetudinem efficiet non facile credendi.
</p></div></div><div type="textpart" n="25" subtype="chapter"><div type="textpart" n="1" subtype="section"><p>  Inde et illud sequitur, ut minimis sordidissimisque rebus non exacerbemur. Parum agilis
est puer aut tepidior aqua poturo aut turbatus torus
aut mensa neglegentius posita—ad ista concitari
insania est. Aeger et infelicis valetudinis est quem
levis aura contraxit, adfecti oculi quos candida vestis
obturbat, dissolutus deliciis cuius latus alieno labore
 condoluit.
</p></div><div type="textpart" n="2" subtype="section"><p> Mindyriden aiunt fuisse ex Sybaritarum
civitate, qui cum vidisset fodientem et altius rastrum
adlevantem, lassum se fieri questus vetuit illum opus
in conspectu suo facere; idem habere se peius
questus est, quod foliis rosae duplicatis incubuisset.
</p></div><div type="textpart" n="3" subtype="section"><p> Ubi animum simul et corpus voluptates corrupere,
nihil tolerabile videtur, non quia dura, sed quia
mollis patitur. Quid est enim, cur tussis alicuius
aut sternutamentum aut musca parum curiose fugata
in rabiem agat aut obversatus canis aut clavis neglegentis servi manibus elapsa ?
</p></div><div type="textpart" n="4" subtype="section"><p> Feret iste aequo
animo civile convicium et ingesta in contione curiave
maledicta, cuius aures tracti subsellii stridor offendit ? Perpetietur hic famem et aestivae expeditionis sitim, qui puero male diluenti nivem irascitur ?

<pb n="p.220"/>
Nulla itaque res magis iracundiam alit quam luxuria
intemperans et impatiens ; dure tractandus animus
est, ut ictum non sentiat nisi gravem.
</p></div></div><div type="textpart" n="26" subtype="chapter"><div type="textpart" n="1" subtype="section"><p>  Irascimur aut iis, a quibus ne accipere quidem
potuimus iniuriam, aut iis, a quibus accipere iniuriam potuimus.
</p></div><div type="textpart" n="2" subtype="section"><p> Ex prioribus quaedam sine sensu
sunt, ut liber, quem minutioribus litteris scriptum
saepe proiecimus et mendosum laceravimus, ut vestimenta, quae, quia displicebant, scidimus. His irasci
quam stultum est, quae iram nostram nec meruerunt
 nec sentiunt !
</p></div><div type="textpart" n="3" subtype="section"><p> " Sed offendunt nos videlicet qui illa
fecerunt." Primum saepe antequam hos apud nos
distinguamus irascimur. Deinde fortasse ipsi quoque
artifices excusationes iustas afferent. Alius non
potuit melius facere quam fecit, nec ad tuam contumeliam parum didicit ; alius non in hoc ut te
offenderet fecit. Ad ultimum quid est dementius
quam bilem in homines collectam in res effundere ?
</p></div><div type="textpart" n="4" subtype="section"><p> Atqui ut his irasci dementis est, quae anima carent,
sic mutis animalibus, quae nullam iniuriam nobis
faciunt, quia velle non possunt ; non est enim iniuria
nisi a consilio profecta. Nocere itaque nobis possunt
ut ferrum aut lapis, iniuriam quidem facere non
 possunt.
</p></div><div type="textpart" n="5" subtype="section"><p> Atqui contemni se quidam putant, ubi
idem equi obsequentes alteri equiti, alteri contumaces sunt, tamquam iudicio, non consuetudine

<pb n="p.222"/>
et arte tractandi quaedam quibusdam subiectiora
 sint.
</p></div><div type="textpart" n="6" subtype="section"><p> Atqui ut his irasci stultum est, ita pueris et
non multum a puerorum prudentia distantibus;
omnia enim ista peccata apud aequum iudicem pro
innocentia habent imprudentiam.
</p></div></div><div type="textpart" n="27" subtype="chapter"><div type="textpart" n="1" subtype="section"><p>  Quaedam sunt quae nocere non possunt
nullamque vim nisi beneficam et salutarem habent,
ut di immortales , qui nec volunt obesse nec possunt ;
natura enim illis mitis et placida est, tam longe remota ab aliena iniuria quam a sua.
</p></div><div type="textpart" n="2" subtype="section"><p> Dementes itaque
et ignari veritatis illis imputant saevitiam maris,
immodicos imbres, pertinaciam hiemis, cum interim
nihil horum quae nobis nocent prosuntque ad nos
proprie derigatur. Non enim nos causa mundo
sumus hiemem aestatemque referendi; suas ista
leges habent, quibus divina exercentur. Nimis nos
suspicimus, si digni nobis videmur propter quos tanta
moveantur. Nihil ergo horum in nostram iniuriam
 fit, immo contra nihil non ad salutem.
</p></div><div type="textpart" n="3" subtype="section"><p> Quaedam
esse diximus quae nocere non possint, quaedam quae
nolint. In iis erunt boni magistratus parentesque
et praeceptores et iudices, quorum castigatio sic
accipienda est quomodo scalpellum et abstinentia
 et alia quae profutura torquent.
</p></div><div type="textpart" n="4" subtype="section"><p> Affecti sumus

<pb n="p.224"/>
poena ; succurrat non tantum quid patiamur, sed
quid fecerimus, in consilium de vita nostra mittamur ;
si modo verum ipsi nobis dicere voluerimus, pluris
litem nostram aestimabimus.
</p></div></div><div type="textpart" n="28" subtype="chapter"><div type="textpart" n="1" subtype="section"><p>  Si volumus aequi rerum omnium iudices esse,
hoc primum nobis persuadeamus, neminem nostrum
esse sine culpa; hinc enim maxima indignatio
oritur : " Nihil peccavi " et " nihil feci." Immo
nihil fateris ! Indignamur aliqua admonitione aut
coercitione nos castigatos, cum illo ipso tempore
peccemus, quod adicimus malefactis adrogantiam
 et contumaciam.
</p></div><div type="textpart" n="2" subtype="section"><p> Quis est iste qui se profitetur
omnibus legibus innocentem ? Ut hoc ita sit, quam
angusta innocentia est ad legem bonum esse!
Quanto latius officiorum patet quam iuris regula !
Quam multa pietas, humanitas, liberalitas, iustitia,
fides exigunt, quae omnia extra publicas tabulas
 sunt! Sed ne ad illam quidem artissimam innocentiae formulam praestare nos possumus.
</p></div><div type="textpart" n="3" subtype="section"><p> Alia
fecimus, aha cogitavimus, alia optavimus, aliis
favimus ; in quibusdam innocentes sumus, quia non
 successit. Hoc cogitantes aequiores simus delinquentibus, credamus obiurgantibus;
</p></div><div type="textpart" n="4" subtype="section"><p> utique bonis
ne irascamur (cui enim non, si bonis quoque ?),
minime diis ; non enim illorum vi,<note> vi added by Hermes.
	
</note> sed lege mortalitatis

<pb n="p.226"/>
 patimur quidquid incommodi accidit. " At
morbi doloresque incurrunt." Utique aliquo defungendum est domicilium putre sorti tis.
Dicetur aliquis male de te locutus ; cogita an
 prior feceris, cogita de quam multis loquaris.
</p></div><div type="textpart" n="5" subtype="section"><p> Cogitemus, inquam, alios non facere iniuriam sed reponere, alios pro nobis facere, alios coactos facere,
alios ignorantes, etiam eos, qui volentes scientesque
faciunt, ex iniuria nostra non ipsam iniuriam petere ;
aut dulcedine urbanitatis prolapsus est, aut fecit
aliquid, non ut nobis obesset, sed quia consequi ipse
non poterat, nisi nos repulisset; saepe adulatio,
 dum blanditur, offendit.
</p></div><div type="textpart" n="6" subtype="section"><p> Quisquis ad se rettulerit,
quotiens ipse in suspicionem falsam inciderit, quam
multis officiis suis fortuna speciem iniuriae induerit,
quam multos post odium amare coeperit, poterit
non statim irasci, utique si sibi tacitus ad singula
quibus offenditur dixerit : " Hoc et ipse commisi."
</p></div><div type="textpart" n="7" subtype="section"><p> Sed ubi tam aequum iudicem invenies ? Is qui
nullius non uxorem concupiscit et satis iustas causas
putat amandi, quod aliena est, idem uxorem suam
aspici non vult; et fidei acerrimus exactor est
perfidus, et mendacia persequitur ipse periurus, et
litem sibi inferri aegerrime calumniator patitur;
pudicitiam servulorum suorum adtemptari non vult

<pb n="p.228"/>
 qui non pepercit suae. Aliena vitia in oculis habemus, a tergo nostra sunt ;
</p></div><div type="textpart" n="8" subtype="section"><p> inde est quod tempestiva
filii convivia pater deterior filio castigat, et nihil
alienae luxuriae ignoscit qui nihil suae negavit, et
homicidae tyrannus irascitur, et punit furta sacrilegus.
Magna pars hominum est quae non peccatis irascitur
sed peccantibus. Faciet nos moderatiores respectus
nostri, si consuluerimus nos : " Numquid et ipsi
aliquid tale commisimus ? Numquid sic erravimus ?
Expeditne nobis ista damnare ? "
</p></div></div><div type="textpart" n="29" subtype="chapter"><div type="textpart" n="1" subtype="section"><p>  Maximum remedium irae mora est. Hoc ab
illa pete initio, non ut ignoscat, sed ut iudicet : graves
habet impetus primos ; desinet, si expectat. Nec
universam illam temptaveris tollere ; tota vincetur,
 dum partibus carpitur.
</p></div><div type="textpart" n="2" subtype="section"><p> Ex is, quae nos offendunt,
alia renuntiantur nobis, alia ipsi audimus aut videmus.
De iis, quae narrata sunt, non debemus cito credere ;
multi mentiuntur, ut decipiant, multi, quia decepti
sunt. Alius criminatione gratiam captat et fingit
iniuriam, ut videatur doluisse factam ; est aliquis
malignus et qui amicitias cohaerentis diducere velit ;
est subdicax <note> subdicax Badstübner: subprocax Lipsius: susipicax AL.
</note> et qui spectare ludos cupiat et ex
 longinquo tutoque speculetur quos conlisit.
</p></div><div type="textpart" n="3" subtype="section"><p> De
parvola summa iudicaturo tibi res sine teste non
probaretur, testis sine iureiurando non valeret,

<pb n="p.230"/>
utrique parti dares actionem, dares tempus, non
semel audires; magis enim veritas elucet quo
saepius ad manum venit. Amicum condemnas de
praesentibus ? Antequam audias, antequam interroges, antequam illi aut accusatorem suum nosse
liceat aut crimen, irasceris ? Iam enim, iam
 utrimque quid diceretur audisti ?
</p></div><div type="textpart" n="4" subtype="section"><p> Hic ipse, qui
ad te detulit, desinet dicere, si probare debuerit.
" Non est," inquit, " quod me protrahas ; ego productus negabo ; alioqui nihil umquam tibi dicam."
Eodem tempore et instigat et ipse se certamini
pugnaeque subtrahit. Qui dicere tibi nisi clam non
vult, paene non dicit. Quid est iniquius quam
secreto credere, palam irasci ?
</p></div></div><div type="textpart" n="30" subtype="chapter"><div type="textpart" n="1" subtype="section"><p>  Quorundam ipsi testes sumus ; in his naturam
excutiemus voluntatemque facientium. Puer est;
aetati donetur, nescit an peccet. Pater est; aut
tantum profuit, ut illi etiam iniuriae ius sit, aut
fortasse ipsum hoc meritum eius est quo offendimur.
Mulier est ; errat. Iussus est ; necessitati quis nisi
iniquus suscenset ? Laesus est ; non est iniuria pati
quod prior feceris. Iudex est; plus credas illius
sententiae quam tuae. Rex est ; si nocentem punit,

<pb n="p.232"/>
cede iustitiae, si innocentem, cede fortunae.
</p></div><div type="textpart" n="2" subtype="section"><p> Mutum
animal est aut simile muto ; imitaris illud, si irasceris.
Morbus est aut calamitas; levius transiliet sustinentes Deus est ; tam perdis operam cum illi
irasceris, quam cum illum alteri precaris iratum.
Bonus vir est qui iniuriam fecit; noli credere.
Malus ; noli mirari; dabit poenas alteri quas debet
tibi, et iam sibi dedit qui peccavit.
</p></div></div><div type="textpart" n="31" subtype="chapter"><div type="textpart" n="1" subtype="section"><p>  Duo sunt, ut dixi, quae iracundiam concitent:
primum, si iniuriam videmur accepisse—de hoc satis
dictum est; deinde, si inique accepisse — de hoc
dicendum est. Iniqua quaedam iudicant homines,
quia pati non debuerint, quaedam, quia non speraverint. Indigna putamus quae inopinata sunt;
</p></div><div type="textpart" n="2" subtype="section"><p> itaque maxime commovent, quae contra spem expectationemque evenerunt, nec aliud est quare in
domesticis minima offendant, in amicis iniuriam
 vocemus neglegentiam.
</p></div><div type="textpart" n="3" subtype="section"><p> " Quomodo ergo," inquit,
" inimicorum nos iniuriae movent ? " Quia non expectavimus illas aut certe non tantas. Hoc efficit
amor nostri nimius. Inviolatos nos etiam inimicis
iudicamus esse debere; regis quisque intra se animum
 habet, ut licentiam sibi dari velit, in se nolit.
</p></div><div type="textpart" n="4" subtype="section"><p> Itaque
nos aut insolentia iracundos facit aut ignorantia
rerum ; quid enim mirum est malos mala facinora

<pb n="p.234"/>
edere ? Quid novi est, si inimicus nocet, amicus
offendit, filius labitur, servus peccat ? Turpissimam
aiebat Fabius imperatori excusationem esse : " Non
putavi," ego turpissimam homini puto. Omnia puta,
expecta ; etiam in bonis moribus aliquid exsistet
 asperius.
</p></div><div type="textpart" n="5" subtype="section"><p> Fert humana natura insidiosos animos,
fert ingratos, fert cupidos, fert impios. Cum de
unius moribus iudicabis, de publicis cogita.
Ubi maxime gaudebis, maxime metues. Ubi
tranquilla tibi omnia videntur, ibi nocitura non
desunt sed quiescunt. Semper futurum aliquid
quod te offendat existima. Gubernator numquam
ita totos sinus securus explicuit, ut non expedite
 ad contrahendum armamenta disponeret.
</p></div><div type="textpart" n="6" subtype="section"><p> Illud
ante omnia cogita, foedam esse et exsecrabilem vim
nocendi et alienissimam homini, cuius beneficio etiam
saeva mansuescunt. Aspice elephantorum iugo
colla summissa et taurorum pueris pariter ac feminis
persultantibus terga impune calcata et repentis inter
pocula sinusque innoxio lapsu dracones et intra
domum ursorum leonumque ora placida tractantibus
adulantisque dominum feras ; pudebit cum animalibus permutasse mores. Nefas est nocere patriae ;
</p></div><div type="textpart" n="7" subtype="section"><p>
ergo civi quoque, nam hic pars patriae est—sanctae
partes sunt, si universum venerabile est, — ergo et
homini, nam hic in maiore tibi urbe civis est. Quid

<pb n="p.236"/>
si nocere velint manus pedibus, manibus oculi ?
Ut omnia inter se membra consentiunt, quia singula
servari totius interest, ita homines singulis parcent,
quia ad coetum geniti sunt, salva autem esse societas
 nisi custodia et amore partium non potest.
</p></div><div type="textpart" n="8" subtype="section"><p> Ne
viperas quidem et natrices, et si qua morsu aut ictu
nocent, effligeremus, si in reliquum mansuefacere
possemus aut efficere, ne nobis aliisve periculo essent.
Ergo ne homini quidem nocebimus, quia peccavit,
sed ne peccet, nec umquam ad praeteritum, sed ad
futurum poena referetur ; non enim irascitur, sed
cavet. Nam si puniendus est cuicumque pravum
maleficumque ingenium est, poena neminem excipiet.
</p></div></div><div type="textpart" n="32" subtype="chapter"><div type="textpart" n="1" subtype="section"><p>  " At enim ira habet aliquam voluptatem et
dulce est dolorem reddere." Minime ; non enim ut
in beneficiis honestum est merita meritis repensare,
ita iniurias iniuriis. Illic vinci turpe est, hic vincere.
Inhumanum verbum est et quidem pro iusto receptum ultio, et talio non multum differt <note> et quidem  <gap reason="omitted"/> differt AL: ultio et deleted by most
	editors : et vitiose quidem pro iusto receptum, talio. proposed by Gertz: et quidem pro iusta receptum ultione
	" talio." Non multum differt nisi ordine, qui dolorem
	regerit: P. Thomas.
</note> nisi ordine ;
qui dolorem regerit tantum excusatius peccat.
</p></div><div type="textpart" n="2" subtype="section"><p> M. Catonem ignorans <note> ignorans most editors consider a gloss on imprudens.
	</note> in balineo quidam percussit
imprudens ; quis enim illi sciens faceret iniuriam ?
Postea satis facienti Cato : " Non memini," inquit,

<pb n="p.238"/>
" me percussum." Melius putavit non agnoscere
 quam vindicare.
</p></div><div type="textpart" n="3" subtype="section"><p> " Nihil," inquis, " illi post tantam
petulantiam mali factum est ? " Immo multum
boni; coepit Catonem nosse. Magni animi est
iniurias despicere ; ultionis contumeliosissimum genus
est non esse visum dignum, ex quo peteretur ultio.
Multi leves iniurias altius sibi demisere, dum vindicans Ille magnus et nobilis, qui more magnae
ferae latratus minutorum canum securus exaudit.
</p></div></div><div type="textpart" n="33" subtype="chapter"><div type="textpart" n="1" subtype="section"><p>  " Minus," inquit, " contemnemur, si vindicaverimus iniuriam." Si tamquam ad remedium
venimus, sine ira veniamus, non quasi dulce sit
vindicari, sed quasi utile ; saepe autem satius fuit
dissimulare quam ulcisci. Potentiorum iniuriae
hilari vultu, non patienter tantum ferendae sunt ;
facient iterum, si se fecisse crediderint. Hoc habent
pessimum animi magna fortuna insolentes: quos
 laeserunt et oderunt.
</p></div><div type="textpart" n="2" subtype="section"><p> Notissima vox est eius qui
in cultu regum consenuerat. Cum illum quidam
interrogaret, quomodo rarissimam rem in aula consecutus esset, senectutem : " Iniurias," inquit, " accipiendo et gratias agendo." Saepe adeo iniuriam
vindicare non expedit, ut ne fateri quidem expediat.
</p></div><div type="textpart" n="3" subtype="section"><p> C. Caesar Pastoris splendidi equitis Romani filium
                        cum in custodia habuisset munditiis eius et cultioribus

<pb n="p.240"/>
 capillis offensus, rogante patre ut salutem
sibi filii concederet, quasi de supplicio admonitus
duci protinus iussit; ne tamen omnia inhumane
faceret adversum patrem, ad cenam illum eo die
 invitavit. Venit Pastor vultu nihil exprobrante.
</p></div><div type="textpart" n="4" subtype="section"><p>
Propinavit illi Caesar heminam et posuit illi custodem;
perduravit miser, non aliter quam si fili sanguinem
biberet. Unguentum et coronas misit et observare
iussit an sumeret; sumpsit. Eo die, quo filium
extulerat, immo quo non extulerat, iacebat conviva
centesimus et potiones vix honestas natalibus liberorum podagricus senex hauriebat, cum interim non
lacrimam emisit, non dolorem aliquo signo erumpere
passus est ; cenavit tamquam pro filio exorasset.
</p></div><div type="textpart" n="5" subtype="section"><p> Quaeris, quare ? Habebat alterum. Quid ille
Priamus ? Non dissimulavit iram et regis genua
complexus est, funestam perfusamque cruore fili
manum ad os suum retulit, cenavit ? Sed tamen
sine unguento, sine coronis, et illum hostis saevissimus multis solaciis, ut cibum caperet, hortatus est,
non ut pocula ingentia super caput posito custode
siccaret.
</p></div><div type="textpart" n="6" subtype="section"><p> Contempsisses <note> contempsisses Hermes, after Gertz : contempsisset AL.
</note> Romanum patrem, si sibi
timuisset; nunc iram compescuit pietas. Dignus
fuit cui permitteretur a convivio ad ossa fili legenda

<pb n="p.242"/>
discedere ; ne hoc quidem permisit benignus interim
et comis adulescens ; propinationibus senem crebris,
ut cura leniretur admonens, lacessebat; contra ille
se laetum et oblitum, quid eo actum esset die,
praestitit. Perierat alter filius, si carnifici conviva
non placuisset.
</p></div></div><div type="textpart" n="34" subtype="chapter"><div type="textpart" n="1" subtype="section"><p>  Ergo ira abstinendum est, sive par est qui
lacessendus est sive superior sive inferior. Cum
pare contendere anceps est, cum superiore furiosum,
eum inferiore sordidum. Pusilli hominis et miseri
est repetere mordentem. Mures formicaeque, si
manum admoveris, ora convertunt; imbecillia se
 laedi putant, si tanguntur.
</p></div><div type="textpart" n="2" subtype="section"><p> Faciet nos mitiores, si
cogitaverimus, quid aliquando nobis profuerit ille
cui irascimur, et meritis offensa redimetur. Illud
quoque occurrat, quantum nobis commendationis
allatura sit clementiae fama, quam multos venia
 amicos utiles fecerit.
</p></div><div type="textpart" n="3" subtype="section"><p> Ne irascamur inimicorum et
hostium liberis, inter Sullanae crudelitatis exempla
est, quod ab re publica liberos proscriptorum submovit. Nihil est iniquius quam aliquem heredem
 paterni odii fieri.
</p></div><div type="textpart" n="4" subtype="section"><p> Cogitemus, quotiens ad ignoscendum difficiles erimus, an expediat nobis omnes
inexorabiles esse. Quam saepe veniam qui negavit
petit! Quam saepe eius pedibus advolutus est,
quem a suis reppulit! Quid est gloriosius quam

<pb n="p.244"/>
iram amicitia mutare ? Quos populus Romanus
fideliores habet socios quam quos habuit pertinacissimos hostes ? Quod hodie esset imperium, nisi
salubris providentia victos permiscuisset victoribus ?
</p></div><div type="textpart" n="5" subtype="section"><p> Irascetur aliquis ; tu contra beneficiis provoca.
Cadit statim simultas ab altera parte deserta ; nisi
paria non pugnant. Sed utrimque certabit ira,
concurritur, ille est melior qui prior pedem rettulit ;
victus est qui vicit. Percussit te, recede ; referiendo
enim et occasionem saepius feriendi dabis et excusationem ; non poteris revelli, cum voles.
</p></div></div><div type="textpart" n="35" subtype="chapter"><div type="textpart" n="1" subtype="section"><p>  Numquid velit quisquam tam graviter hostem
ferire, ut relinquat manum in vulnere et se ab ictu
revocare non possit ? Atqui tale ira telum est;
vix retrahitur. Arma nobis expedita prospicimus,
gladium commodum et habilem; non vitabimus
impetus animi istos <note> istos Gertz:  <gap reason="omitted"/> hos A 1 A 5.
</note> graves et onerosos et irrevocabiles ?
</p></div><div type="textpart" n="2" subtype="section"><p> Ea demum velocitas placet, quae ubi
iussa est vestigium sistit nec ultra destinata procurrit flectique et a cursu ad gradum reduci potest ;
aegros scimus nervos esse, ubi invitis nobis moventur ;
senex aut infirmi corporis est, qui cum ambulare
vult currit. Animi motus eos putemus sanissimos
validissimosque, qui nostro arbitrio ibunt, non suo
ferentur.
</p></div><div type="textpart" n="3" subtype="section"><p> Nihil tamen aeque profuerit quam primum intueri
deformitatem rei, deinde periculum. Non est ullius

<pb n="p.246"/>
adfectus facies turbatior ; pulcherrima ora foedavit,
torvos vultus ex tranquillissimis reddit; linquit
decor omnis iratos, et sive amictus illis compositus
est ad legem, trahent vestem omnemque curam sui
effundent, sive capillorum natura vel arte iacentium
non informis habitus, cum animo inhorrescunt;
tumescunt venae ; concutietur crebro spiritu pectus,
rabida vocis eruptio colla distendet; tum artus
trepidi, inquietae manus, totius corporis fluctuatio.
</p></div><div type="textpart" n="4" subtype="section"><p> Qualem intus putas esse animum, cuius extra imago
tam foeda est ? Quanto illi intra pectus terribilior
vultus est, acrior spiritus, intentior impetus, rupturus
 se nisi eruperit !
</p></div><div type="textpart" n="5" subtype="section"><p> Quales sunt hostium vel ferarum
caede madentium aut ad caedem euntium aspectus,
qualia poetae inferna monstra finxerunt succincta
serpentibus et igneo flatu, quales ad bella excitanda
discordiamque in populos dividendam pacemque
lacerandam teterrimae inferum exeunt: talem
nobis iram figuremus, flamma lumina ardentia,
sibilo mugituque et gemitu et stridore et si qua his
invisior vox est perstrepentem, tela manu utraque
quatientem (neque enim illi se tegere curae est),
torvam cruentamque et cicatricosam et verberibus
suis lividam, incessus vaesani, offusam multa caligine,
incursitantem, vastantem fugantemque et omnium
odio laborantem, sui maxime, si aliter nocere non
possit, terras, maria, caelum ruere cupientem,

<pb n="p.248"/>
 infestam pariter invisamque.
</p></div><div type="textpart" n="6" subtype="section"><p> Vel, si videtur, sit
qualis apud vates nostros est :
<quote rend="blockquote"><l>Sanguineum quatiens dextra Bellona flagellum,</l><l>aut scissa gaudens vadit Discordia palla,</l></quote>
aut si qua magis dira facies excogitari diri adfectus
potest.
</p></div></div><div type="textpart" n="36" subtype="chapter"><div type="textpart" n="1" subtype="section"><p>  Quibusdam, ut ait Sextius, iratis profuit
aspexisse speculum ; perturbavit illos tanta mutatio
sui; velut in rem praesentem adducti non agnoverunt
se. Et quantulum ex vera deformitate imago illa
 speculo repercussa reddebat ?
</p></div><div type="textpart" n="2" subtype="section"><p> Animus si ostendi
et si in ulla materia perlucere posset, intuentis nos
confunderet ater maculosusque et aestuans et
distortus et tumidus. Nunc quoque tanta deformitas eius est per ossa carnesque et tot impedimenta effluentis ; quid si nudus ostenderetur ?
</p></div><div type="textpart" n="3" subtype="section"><p> Speculo quidem neminem deterritum ab ira credideris : quid ergo est <note> est added by Gertz.
	</note> ? Qui ad speculum venerat,
ut se mutaret, iam mutaverat ; iratis quidem nulla
est formonsior effigies quam atrox et horrida, qualesque esse etiam videri volunt.
</p></div><div type="textpart" n="4" subtype="section"><p> Magis illud videndum est, quam multis ira per
se nocuerit. Alii nimio fervore rupere venas et
sanguinem supra vires elatus clamor egessit et

<pb n="p.250"/>
luminum suffudit aciem in oculos vehementius umor
egestus et in morbos aegri reccidere. Nulla celerior
 ad insaniam via est.
</p></div><div type="textpart" n="5" subtype="section"><p> Multi itaque continuaverunt
irae furorem nec quam expulerant mentem umquam
receperunt. Aiacem in mortem egit furor, in
furorem ira. Mortem liberis, egestatem sibi, ruinam
domui imprecantur et irasci se negant non minus
quam insanire furiosi. Amicissimis hostes vitandique
carissimis, legum nisi qua nocent immemores, ad
minima mobiles, non sermone, non officio adiri faciles,
per vim omnia gerunt, gladiis et pugnare parati et
 incumbere.
</p></div><div type="textpart" n="6" subtype="section"><p> Maximum enim illos malum cepit et
omnia exsuperans vitia. Alia paulatim intrant,
repentina et universa vis huius est. Omnis denique
alios affectus sibi subicit. Amorem ardentissimum
vincit, transfoderunt itaque amata corpora et in
eorum quos occiderant iacuere complexibus; avaritiam, durissimum malum minimeque flexibile, ira
calcavit adactam <note> adactam Michaelis and Gertz : adacta A.
</note> opes suas spargere et domui
rebusque in unum conlatis inicere ignem. Quid ?
Non ambitiosus magno aestimata proiecit insignia
honoremque delatum reppulit ? Nullus affectus est,
in quem non ira dominetur.</p></div></div></div></div></body></text></TEI>